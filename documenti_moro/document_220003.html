<!DOCTYPE html>
<html><head prefix="rdfs: http://www.w3.org/2000/01/rdf-schema# owl: http://www.w3.org/2002/07/owl# foaf: http://xmlns.com/foaf/0.1/ wdt: http://www.wikidata.org/prop/direct/ dcterms: http://purl.org/dc/terms/ skos: http://www.w3.org/2004/02/skos/core#"><meta charset="utf-8"/><meta content="width=device-width, initial-scale=1.0" name="viewport"/><meta content="https://creativecommons.org/licenses/by-nc/4.0" name="dcterms.rights"/><meta content="https://doi.org/10.48678/unibo/aldomoro2.2.0.003" name="dcterms.relation"/><meta content="10.48678/unibo/aldomoro2.2.0.003" name="dcterms.identifier"/><meta content="Moro, Aldo, Il diritto 1944-45, in Aldo Moro, Edizione Nazionale delle Opere di Aldo Moro, Sezione 2, Opere Giuridiche, Vol. 2, Le dispense di filosofia del diritto (1941-1947), a cura di Renato Moro, edizione e nota storico-critica di Maurizio Cau, Bologna, Università di Bologna, 2024. DOI: https://doi.org/10.48678/unibo/aldomoro2.2.0.003." name="dcterms.bibliographicCitation"/><meta content="Edizione Nazionale delle Opere di Aldo Moro, Opere Giuridiche, Le dispense di filosofia del diritto (1941-1947), 2024" name="description"/><title>Il diritto</title>
<div id="mentionMeta"><meta about="https://w3id.org/moro/enoam/data/dio" typeof="foaf:Person"/><meta about="https://w3id.org/moro/enoam/data/dio" content="Dio" property="rdfs:label"/><meta about="https://w3id.org/moro/enoam/data/dio" content="Dio" property="skos:prefLabel"/><meta about="https://w3id.org/moro/enoam/data/dio" content="Dio" property="skos:prefLabel"/><meta about="https://w3id.org/moro/enoam/data/dio" property="owl:sameAs" resource="http://www.wikidata.org/entity/Q190"/><meta about="https://w3id.org/moro/enoam/data/chiesa" typeof="foaf:Organization"/><meta about="https://w3id.org/moro/enoam/data/chiesa" content="chiesa" property="rdfs:label"/><meta about="https://w3id.org/moro/enoam/data/bernhard-windscheid" typeof="foaf:Person"/><meta about="https://w3id.org/moro/enoam/data/bernhard-windscheid" content="Bernhard Windscheid" property="rdfs:label"/><meta about="https://w3id.org/moro/enoam/data/bernhard-windscheid" content="Windscheid" property="skos:prefLabel"/><meta about="https://w3id.org/moro/enoam/data/bernhard-windscheid" content="Windscheid" property="skos:prefLabel"/><meta about="https://w3id.org/moro/enoam/data/bernhard-windscheid" property="owl:sameAs" resource="http://www.wikidata.org/entity/Q62966"/><meta about="https://w3id.org/moro/enoam/data/rudolf-von-jhering" typeof="foaf:Person"/><meta about="https://w3id.org/moro/enoam/data/rudolf-von-jhering" content="Rudolf von Jhering" property="rdfs:label"/><meta about="https://w3id.org/moro/enoam/data/rudolf-von-jhering" content="Jhering" property="skos:prefLabel"/><meta about="https://w3id.org/moro/enoam/data/rudolf-von-jhering" content="Jhering" property="skos:prefLabel"/><meta about="https://w3id.org/moro/enoam/data/rudolf-von-jhering" property="owl:sameAs" resource="http://www.wikidata.org/entity/Q62605"/><meta about="https://w3id.org/moro/enoam/data/francesco-bernardino-cicala" typeof="foaf:Person"/><meta about="https://w3id.org/moro/enoam/data/francesco-bernardino-cicala" content="Francesco Bernardino Cicala" property="rdfs:label"/><meta about="https://w3id.org/moro/enoam/data/francesco-bernardino-cicala" content="Cicala" property="skos:prefLabel"/><meta about="https://w3id.org/moro/enoam/data/francesco-bernardino-cicala" content="Cicala" property="skos:prefLabel"/><meta about="https://w3id.org/moro/enoam/data/francesco-bernardino-cicala" property="owl:sameAs" resource="http://www.wikidata.org/entity/Q97066128"/><meta about="https://w3id.org/moro/enoam/data/francesco-bernardino-cicala" content="francesco-bernardino-cicala" property="wdt:P1986"/><meta about="https://w3id.org/moro/enoam/data/italia" typeof="dcterms:Location"/><meta about="https://w3id.org/moro/enoam/data/italia" content="Italia" property="rdfs:label"/><meta about="https://w3id.org/moro/enoam/data/italia" property="owl:sameAs" resource="http://www.wikidata.org/entity/Q38"/><meta about="https://w3id.org/moro/enoam/data/francesco-carnelutti" typeof="foaf:Person"/><meta about="https://w3id.org/moro/enoam/data/francesco-carnelutti" content="Francesco Carnelutti" property="rdfs:label"/><meta about="https://w3id.org/moro/enoam/data/francesco-carnelutti" content="Carnelutti" property="skos:prefLabel"/><meta about="https://w3id.org/moro/enoam/data/francesco-carnelutti" content="Carnelutti" property="skos:prefLabel"/><meta about="https://w3id.org/moro/enoam/data/francesco-carnelutti" property="owl:sameAs" resource="http://www.wikidata.org/entity/Q1237450"/><meta about="https://w3id.org/moro/enoam/data/francesco-carnelutti" content="francesco-carnelutti" property="wdt:P1986"/><meta about="https://w3id.org/moro/enoam/data/hans-kelsen" typeof="foaf:Person"/><meta about="https://w3id.org/moro/enoam/data/hans-kelsen" content="Hans Kelsen" property="rdfs:label"/><meta about="https://w3id.org/moro/enoam/data/hans-kelsen" content="Kelsen" property="skos:prefLabel"/><meta about="https://w3id.org/moro/enoam/data/hans-kelsen" content="Kelsen" property="skos:prefLabel"/><meta about="https://w3id.org/moro/enoam/data/hans-kelsen" property="owl:sameAs" resource="http://www.wikidata.org/entity/Q84165"/></div>

</head><body prefix="deo: http://purl.org/spar/deo/ dcterms: http://purl.org/dc/terms/ fabio: http://purl.org/spar/fabio/ doco: http://purl.org/spar/doco/"><h1 class="title-1">Il diritto</h1><h2 class="title-2">Corso di lezioni di Filosofia del diritto </h2><h2 class="title-2">tenute presso la R. Università di Bari </h2><h2 class="title-2">nell’Anno Accademico 1944-45</h2><h2 class="title-2">Raccolte a cura e per uso degli studenti</h2><h2 class="title-2">La Società</h2><p class="paragraph" data-counter="1" id="p-1">Cominciamo, per trattare il tema dello Stato, che costituisce oggetto di questo corso, ad occuparci della società. Il che richiederebbe un chiarimento preliminare, che giustifichi l’autonoma considerazione della società distinta dallo Stato. Problema questo molto complesso, del quale ci occuperemo, limitatamente ai suoi profili più interessanti, trattando della autonomia della società di fronte allo Stato sotto il profilo delle rivendicazioni liberali<sup><a href="#curatornote-1" id="curatornote-ref-1">[1]</a></sup>, che tendono a contrapporre ad uno Stato positivo un ideale di società come espressione dei diritti naturali dell'individuo ed ancora a proposito del tema interessantissimo della pluralità degli ordinamenti giuridici<sup><a href="#curatornote-2" id="curatornote-ref-2">[2]</a></sup>. Per ora, a giustificare questa autonoma considerazione e sempre a prescindere dai profili del tema di cui ora parlavamo, basterà notare come qui la società sia presentata con autonomo rilievo, per meglio intendere il significato dello Stato, il quale appunto è società che si svolge secondo un ideale di giustizia universalmente valido. Vero è che le cose che stiamo per dire andranno sottintese quando si parlerà dello Stato; vero è che, definendo la società già veniamo delineando la stessa natura dello Stato. Ma le esigenze della ricerca scientifica e dell’insegnamento impongono appunto di frammentare la compiuta verità delle cose, presentandola a poco a poco, e quindi dando autonomia ad aspetti di un fenomeno, che propriamente non si intendono, ove non siano inseriti nel fenomeno totalitariamente considerato.</p><p class="paragraph" data-counter="2" id="p-2">La società si presenta innanzi tutto come molteplicità; cioè essa, nella sua espressione più elementare, si risolve nel coesistere di più uomini naturalmente in ambienti più o meno vasti, fino a considerare tutta intera l’esperienza umana<sup><a href="#curatornote-3" id="curatornote-ref-3">[3]</a></sup> sociale guardata nel suo divenire storico. In questo più largo senso società è tutta l’umanità, e non solo quella costituita dalle generazioni attualmente viventi, ma quella pure che risulta dalle generazioni che hanno costituito la cultura di cui ora viviamo e di quelle future per le quali pure oggi noi lavoriamo. Questa prima intuizione della società come molteplice, costituita da una pluralità di uomini coesistenti, è evidentemente incompleta. La società, l’esperienza psicologica e storica ce lo avvertono, non è puro irrelato molteplice, ma sistema di relazioni per cui ciascun singolo, in una determinata situazione particolare, si compagina nel tutto di cui viene a far parte e questo si presenta, non già come il dato obbiettivo della coesistenza, ma come una risultante di rapporti vari, che legano gli uni agli altri i particolari elementi costitutivi del tutto. L’esperienza, come dicevamo, ci chiarisce la natura relazionale del corpo sociale con l’indicazione dei rapporti nascenti dal bisogno d’integrazione, dalla divisione del lavoro ecc; dati, questi, sui quali non occorre insistere, perché si tratta di un portato di evidente esperienza. È invece fondamentale giustificare, alla stregua di una più alta considerazione, il significato più profondo e la stessa ideale <em>possibilità</em> di tali rapporti, dal che deve risultare evidentemente chiarito il valore della società come tale. Che questa non si risolva nel puro dato della molteplicità e che i rapporti cui si accennava siano idealmente necessari, a prescindere da quella esperienza, che non è poi di significato decisivo, risulta chiaro da una considerazione della natura propria dei particolari, i singoli individui cioè, che entrano a costituire la società. Non abbiamo bisogno di spendere per questa chiarificazione molte parole, dopo quello che abbiamo detto nelle lezioni precedenti sul problema della vita e quindi sul significato ed il valore della personalità umana. Abbiamo visto allora lo spirito umano che si fa, in un difficile processo di realizzazione di se medesimo, in attuazione della più profonda verità della sua natura. Abbiamo visto, come o si parta da una concezione trascendente della realtà, alla stregua della quale l’uomo è creatura di <span about="https://w3id.org/moro/enoam/data/220003/v1/mention-0" class="mention person" id="mention-0" property="dcterms:references" resource="https://w3id.org/moro/enoam/data/dio" typeof="deo:Reference">Dio</span>, è cioè uomo in quanto reca in sé la legge di amore che lo ha portato alla vita e nella vita lo conserva, sia che si parta da una concezione immanente della realtà alla stregua della quale il singolo uomo è particolare manifestazione di un universale principio cioè del <span about="https://w3id.org/moro/enoam/data/220003/v1/mention-1" class="mention person" id="mention-1" property="dcterms:references" resource="https://w3id.org/moro/enoam/data/dio" typeof="deo:Reference">Dio</span> immanente, in ogni caso si giunge a concludere ugualmente che quella molteplicità di particolari ha come un’anima unitaria, che la compagina necessariamente, il <span about="https://w3id.org/moro/enoam/data/220003/v1/mention-2" class="mention person" id="mention-2" property="dcterms:references" resource="https://w3id.org/moro/enoam/data/dio" typeof="deo:Reference">Dio</span> trascendente o immanente, da cui quei particolari sono scaturiti e che costituisce di tutti questi il termine comune, fondando quella legge di verità che ciascuno realizza come la sua legge, nella sua particolare esperienza, ma è poi sempre la legge universale della realtà. S’intende da questo come necessaria sia la relazionalità propria di ogni soggetto, il quale si precluderebbe la via alla conquista del vero se stesso (che poi è l’esigenza morale), se rifiutasse l’incontro con gli altri io, nei quali riconosce la stessa sua più profonda verità. Onde superare il limite angusto della propria egoistica particolarità non è costrizione, anche se può costare sforzi, ma vera attuazione della propria universale verità. In questo senso si intende come sia giustificato parlare di una <span about="https://w3id.org/moro/enoam/data/220003/v1/quote-1" class="quote" id="quote-1" typeof="doco:TextChunk">«naturalità della società»</span><sup><a href="#curatornote-4" id="curatornote-ref-4">[4]</a></sup>, restando benintesi che questo essere dell’uomo necessariamente in comunione con gli altri simili non è da pensare alla stregua di una utilitaria e gretta considerazione degli scambievoli bisogni da soddisfare, ma come espressione di questa ideale necessità, per cui negare la espansione del proprio io negli altri io, rifiutare l’incontro della comunione con gli altri vorrebbe dire negare se stessi e quindi la propria natura. In questo senso davvero la società è naturale, mentre è chiaro che le esperienze psicologiche e storiche costituiscono da un lato la conferma dei fatti a quel principio ideale, dall’altro lo stesso realizzarsi, se pure tra mille deviazioni e incomprensioni, di quella verità nella storia. Intendiamo pure come lo stato presociale di cui si è parlato varie volte, spesso in tema di contratto sociale<sup><a href="#curatornote-5" id="curatornote-ref-5">[5]</a></sup>, vada inteso, come lo stesso contratto del resto, quale ipotesi di studio e quindi astrazione dalla vera realtà ch’è la necessaria esperienza sociale dell’uomo, fatta allo scopo di intendere meglio come questa si svolga. Prima di passare a studiare più particolarmente come la società si compagini in un sistema di relazioni, che ne esprimono una profonda verità, è opportuno fare delle precisazioni preliminari sul significato etico-dinamico, per dire così, della vita sociale. Cose del resto che scaturiscono chiare da quanto abbiamo detto or ora, nelle precedenti lezioni. Sappiamo ormai che gli elementi costitutivi della pluralità sociale sono gli uomini, guardati come esseri tali che realizzano, nell’incessante processo che costituisce la loro vita, la loro più intima verità. Sappiamo che, in questo senso, ogni processo di vita è incessante risoluzione di un problema di adeguamento dello spirito umano a se stesso e quindi un continuo ricercare e fare la propria verità. Sappiamo ancora che una tale attuazione del compito etico si compie nelle più diverse esperienze di vita, le quali tutte hanno un significato in quanto particolari espressioni di quella verità. È chiaro dunque che la vita sociale, come coesistenza di uomini, ripropone in più vasto ambiente quello stesso problema, che cioè il problema sociale non è in definitiva che il problema etico visto da una più vasta prospettiva; che il fine per cui la società esiste e cioè la sua immanente, profonda verità è lo stesso per cui vivono e lottano gli individui, cioè l’adeguamento della verità universale. È chiaro pure, allora, che la politica, di cui, anticipando, possiamo dire essere essa l’azione storica esplicata da tutti gli individui in società, con responsabilità diverse, per dare a quella la sua anima unitaria, per permetterle cioè di essere se stessa, ha lo stesso fine etico che spiega e giustifica l’incessante farsi dello spirito umano nella necessaria esperienza sociale, fuori della quale esso non ha significato. D’altra parte è evidente il naturale dinamismo della vita sociale, il quale va riaffermato contro principi fatti valere nello studio scientifico del diritto e certo più infelici nella forma che inesatti nella sostanza, per cui la società viene considerata come immoto stare d’individui, che il diritto appunto cristallizza in correlate posizioni di giustizia. È chiaro che, se la società è la pluralità degli uomini, la sua vita è il moto stesso dello spirito, per i fini che abbiamo poco innanzi accennato, mentre il prospettare, com’è nell’essenza della società, il problema umano individuale divenuto naturalmente problema sociale, permette di vedere il significato più vero di questa umana operosità etica, che è veramente un cooperare in una rete fitta e ricchissima di rapporti, per cui le varie operosità s’intrecciano, integrandosi a vicenda, nelle mille esperienze umane, nelle quali la verità dell’uomo si realizza<sup><a href="#curatornote-6" id="curatornote-ref-6">[6]</a></sup>.</p><p class="paragraph" data-counter="3" id="p-3">Si suole parlare, trattando del regolamento che il diritto dà a tali rapporti che intercorrono tra le varie personalità coesistenti in un ambiente storico, di un’astensione, fatto cioè meramente negativo di alcuni soggetti, i quali omettono di esplicare ogni attività che interferisca con quella altrui e ne disturbi la libera esplicazione; e di una positiva collaborazione, che appunto il diritto determina, in forza della quale la possibilità di vita di alcuni soggetti riesca ad esplicarsi mediante una attiva collaborazione data dall’operare di altri. E la distinzione può essere certo tenuta presente anche qui per chiarire il concreto modo di esprimersi dell’unitaria e complessa vita sociale, nella quale confluiscono, combinandosi nel tutto organico, soggetti che operano concretamente e soggetti i quali, per assicurare la possibilità della altrui opera, si precludono talune possibilità di azione, e certo in adesione a quella verità universale che, abbiamo visto, determina uno sviluppo della società coerente al fine di questa. Ma, ad evitare di cadere in una pericolosa incomprensione, va avvertito che l’una e l’altra forma del concreto rapporto, che si costituisce tra i soggetti vanno ricondotte in una fondamentale unità, la quale rappresenta la vera e propria collaborazione umana nell’ambito della società ed è perciò sempre qualche cosa di positivo e di attivo, perché la stessa astensione di cui si parla è in definitiva un comportamento e quindi ancora, malgrado l’apparente sua inconsistenza, spirito che si svolge secondo la sua legge. Dopo quello che abbiamo avvertito in principio e dopo questo breve esame sulle forme che assume la collaborazione umana nella vita sociale, è chiaro che si può e si deve parlare del problema sociale come dello stesso problema morale guardato dal profilo che gli è più caratteristico, cioè quello della sua universalità. Con un’aggiunta, se vogliamo, della quale potremo fra poco apprezzare meglio il valore, e cioè come sintesi dei problemi morali di tutti i soggetti, che all’esperienza umana partecipano, e quindi con un carattere di universalità, per così dire, più accentuato. Nel senso cioè - ed è punto di vista fondamentale per la comprensione del diritto - che nella società non solo ad opera di ciascun soggetto vien risolto nell’azione quotidiana il proprio personale problema di vita, che include necessariamente la considerazione degli altri soggetti in cui si ritrova lo stesso valore, ma ben più, attraverso le forme di cui si è parlato, si crea una operante solidarietà sociale per cui il problema dell’uomo è veramente problema di tutti, ed i tutti, cioè la società nella sua consistenza obbiettiva, sono cointeressati alla soluzione di quel problema, che è poi solo la particolare manifestazione dell’unico universale problema dello svolgersi della comunità umana conforme alla sua verità. Si colgono così taluni caratteristici aspetti della profonda sostanza etica della vita sociale, nella quale, è chiaro, l’opera svolta da ciascuno con la considerazione dell’altro, è il solo mezzo per risolvere il proprio personale problema di vita, per rispondere alla propria vocazione verso l’universale, mentre d’altra parte lo svolgersi della vita etica anche nei suoi aspetti più tipicamente personali include sempre un’istanza di carattere sociale e rappresenta il contributo dato al totale sviluppo dell’eticità della comunità umana dal proprio particolare punto di vista. Onde si verifica questo interessantissimo scambio, che è di alto significato morale, per cui ogni singolo, vivendo nella vita sociale, è in ogni momento portatore e realizzatore di valori, che trascendono la sua particolarità e che rappresentano propriamente l’universale valore che nella esperienza sociale, in ciascuno e in tutti si manifesta, mentre, d’altra parte, tal valore nella sua universalità e obbiettività deve necessariamente essere rivissuto da ciascun singolo ed apparire, per così dire, come una funzione della personalità. Comprendiamo meglio allora quello che fin da principio avevamo preannunziato e che cioè l’anima della società, quello per cui essa è se stessa, è la relazione, che implica la molteplicità, ma la supera instaurando l’unità, la quale ultima, a sua volta, non è unità indifferenziata che non rechi traccia del molteplice da cui è scaturita, ma appunto unità nella distinzione, ideale coesione del molteplice che in ciascun elemento rivive l’universale esigenza d’unità, e perciò continuo processo in svolgimento, sforzo nobilissimo per una conquista da compiere in ogni istante della vita. Val forse la pena di avvertire a questo punto che la relazione così intesa, quella che, una volta costituita (ma non è per questo costituita definitivamente), dà anima unitaria alla società è appunto la relazione che di questa realizza la profonda verità, e quindi non mero contatto tra soggetto e soggetto, il quale non si può escludere che esista anche nella forma più risoluta di negazione dell’altrui esigenza, perché ogni negazione include necessariamente un’affermazione e quindi ogni disconoscimento dell’altro uomo nella vita sociale è pur sempre un riconoscimento del rilievo che ha per noi l’altrui vita, ma appunto quella relazione che instaura un contatto fra i termini particolari, riconducendoli tutti all’universale valore di cui sono espressione e quindi compaginandoli nella sola forma di relazione che sia umana (e da cui scaturiscono tutte quelle particolari) e che è l’amore.</p><p class="paragraph" data-counter="4" id="p-4">Quanto abbiamo detto or ora ci permette di guardare con maggiore possibilità di comprensione alle due tradizionali concezioni della società, quella meccanica e quella organica. La prima delle quali<sup><a href="#curatornote-7" id="curatornote-ref-7">[7]</a></sup> la società presenta nel puro dato esteriore della sua molteplicità, senza aver riguardo al nesso organico che stringe in relazione ideale i singoli elementi del tutto e senza del quale non si avrebbe più tutto né società, ma ancora il meramente particolare, se pure guardato in una meccanica monotona ripetizione di se stesso, che lo lascia qual era e cioè meramente individuale. La concezione organica<sup><a href="#curatornote-8" id="curatornote-ref-8">[8]</a></sup>, a sua volta, considera la società appunto nel complesso relazionale a cui essa dà necessariamente luogo, e vede ogni singolo elemento costitutivo del molteplice inserito nel tutto con una sua particolare e ben definita funzione, per cui solo nel tutto trova la sua realtà. Alla stregua di questa ultima considerazione si è parlato di un organismo in senso biologico o psicologico<sup><a href="#curatornote-9" id="curatornote-ref-9">[9]</a></sup> e la fantasia si è esercitata senza freno nell’affermare l’analogia tra l’organismo sociale e quello umano, ciascuna funzione di questo ultimo facendo corrispondere ad una funzione sociale in un parallelismo esteriore che si condanna già solo per la sua banalità. Ma quel che più conta, e che conviene mettere in luce in questa posizione di pensiero, è l’istanza, che essa reca implicita, verso una svalutazione della personalità umana come cosciente elemento costitutivo del tutto sociale, e quindi il disconoscimento dell’assoluto valore della persona umana, la quale se, nell’attuazione del proprio universale valore generosamente si apre alla più larga esperienza sociale, è tuttavia essa stessa che così si spiega alla luce dell’universale, onde l’esperienza sociale appare veramente una sua funzione. E in base appunto a questa considerazione si è criticata la teoria organicista della società, mettendo in rilievo il carattere mobile e non meramente funzionale dei suoi pretesi organi costitutivi, che sono appunto persone dotate di un assoluto valore e suscettibili di assumere una qualsiasi funzione nell’ambito della società. In questo senso la critica è già implicita in quella più profonda verità che si può cogliere nella teoria atomistica della società, così come a sua volta la concezione organica corregge, a prescindere dai suoi eccessi aberranti, la assurda irrelatività del molteplice della più banale concezione meccanicistica. Onde quell’essere di vero che è nell’uno e nell’altra ci consente di cogliere la verità integrandole. Non dobbiamo perciò che riprendere un po’ quanto sopra abbiamo accennato e seguire lo svolgersi della società come relazione, per cui il molteplice diventa uno, e l’uno, a sua volta, vive nel molteplice. Da quanto è stato ora accennato risulta chiara l’impossibilità di accogliere la teoria meccanica e organica nel loro significato deteriore. Non la teoria meccanica, perché la società è essenzialmente relazione; non la teoria organica, perché, a parte tutto, l’unità sociale si presenta come sistema di relazioni nelle quali restano in risalto le singole personalità che costituiscono il molteplice, dotate, come sono, di assoluto valore, e tali che nell’esplicazione appunto di questo valore, vivono nell’universale e <em>creano</em> la loro spirituale unità. La quale unità, certo, può essere per un momento guardata in se stessa, per così dire, nella sua obiettività, sorgendo così la possibilità di distinguere la società come tutto dai singoli che la costituiscono e senza dei quali essa non sarebbe.</p><p class="paragraph" data-counter="5" id="p-5">Da questo punto di vista si può parlare di una personalità della società, intendendola come indicativa di questa unitaria universale esigenza, che rappresenta la stessa legge dello spirito umano e che in tutti gli uomini particolari si manifesta. Si può cioè prescindere per un momento dalla necessaria molteplicità in cui quell’universale vive, per guardare unitariamente il complesso dei soggetti, che quella legge unifica, di fronte ad un solo di questi. E ciò è utile, per intendere, come vedremo poi, il significato della sovranità dello Stato e poi il tema dei rapporti tra l’individuo e lo Stato e quindi dell’autorità e della libertà. In questo senso va intesa la profonda intuizione cristiana, che l’autorità sociale si fonda sull’autorità divina<sup><a href="#curatornote-10" id="curatornote-ref-10">[10]</a></sup> e perciò la legge umana vede legittimata da una divina, di cui è una particolare espressione storica. Dopo quello che abbiamo detto (ed a prescindere ora dalla esigenza di tener conto, nell’ambito della stessa concezione cristiana, della autonomia di valore degli uomini, senza della quale questi temi non possono essere adeguatamente trattati), è chiaro il significato di questa posizione, perché è certo che la società propone all’individuo la sua universale esigenza non guardata nel suo contenuto molteplice, nella sua pura irrelata particolarità, ma appunto nella sua essenza universale, per quell’universale valore che in tutti i singoli si realizza e che legittima, esso solo, ogni posizione di sovranità sociale. In questo senso la società comanda per l’universale che esprime e nella società comanda <span about="https://w3id.org/moro/enoam/data/220003/v1/mention-3" class="mention person" id="mention-3" property="dcterms:references" resource="https://w3id.org/moro/enoam/data/dio" typeof="deo:Reference">Dio</span> (sia poi concepito trascendente o immanente), che è appunto il valore dei singoli in società, i quali, per partecipare di quel valore, non sono più meramente singoli, ma uno e appunto nella loro universalità di valore operano socialmente in posizione di sovranità. Detto questo, e ritenuto pertanto il significato, per così dire, obiettivo della società ed il suo essere in questo senso persona, si andrebbe evidentemente al di là delle reali esigenze di chiarimento e si cadrebbe nell’errore, se non ci si affrettasse a chiarire che un tale obbiettivo valore della società vive a sua volta necessariamente nel molteplice, è cioè esso stesso è sempre conquista della personalità singola nella sua adeguazione all’universale, come si diceva, una sua funzione. Dal che risulta spiegata la profonda verità dell’affermazione spesso ripetuta che la società viva <span about="https://w3id.org/moro/enoam/data/220003/v1/quote-0" class="quote" id="quote-0" typeof="doco:TextChunk"><em>«in interiore homine</em>»</span><sup><a href="#curatornote-11" id="curatornote-ref-11">[11]</a></sup>, e cioè appunto che l’ideale unità, che ne costituisce l’essenza, non sia da considerare un dato obbiettivo, ma appunto come un universale che si fa ogni istante nella coscienza dei singoli individui che entrano a costituirla.</p><p class="paragraph" data-counter="6" id="p-6">E non c’è bisogno di avvertire che questo universale non è meno universale (ed ecco la legittimazione del concepire un momento la società come persona), se essa vive come funzione del particolare, che ad ogni istante del processo di vita dello spirito si innalza all’universale. È ormai chiaro che la società, come l’abbiamo intesa, ha un suo valore, che non è poi diverso dal valore della vita del soggetto singolo, ma si identifica con questo stesso tutto spiegato. La società, rappresentando la necessaria posizione universale di tutti gli individui, la quale, possiamo ormai dire, si svolge per il dispiegarsi dell’universale nella coscienza di ognuno di questi, rappresenta il pieno valore della vita umana. Corrisponde in fondo ancora ad una angusta visione, il parlare di un potenziarsi dell’individuo nella società, quasi che l’individuo possa essere eticamente altrimenti che in questa; così come il parlare di un pieno valore che la società, per se stessa, rappresenterebbe, come sintesi appunto di questo maggior valore che il singolo acquista vivendo con gli altri, quasi che vi sia una vita che sia prima individuale e poi sociale ed aumenti in questa progressione il suo valore. Vero è che non è vita etica fuori della società, che l’infinito valore della persona si realizza come infinito solo nella società, fuori della quale quello sarebbe morto, che, in una parola, il valore rappresentato dalla vita sociale, è solo ed interamente il valore della umanità.</p><p class="paragraph" data-counter="7" id="p-7">Dopo tutto quello che abbiamo detto a proposito di questo farsi universale dell’individuo, che risponde così alla sua profonda vocazione e che l’universale vive appunto nella sua particolarità, la relazione che esprime questo processo è da intendere come una comunione, per cui i particolari processi di vita di ogni persona confluiscono, senza confondersi, con quelli di tutte le altre. E se la vita dello spirito è verità, amore operoso, gioia che sono poi in fondo un unico processo per cui lo spirito umano realizza se stesso, la società è appunto comunione di verità, di amore, di gioia, processo cioè unitario, eppure esprimentesi in particolari manifestazioni. D’altra parte è evidente che non solo questo positivo svolgersi dello spirito umano ha significato sociale, ma pure i momenti negativi che propriamente arrestano tale sviluppo. Così la società è comunione anche di male e di dolore, è cioè solidarietà per cui ogni realizzazione del vero così come ogni sua inattuazione tocca tutti gli individui che compongono la società, è cioè in qualche misura, in tutti e per tutti, negazione del valore e quindi della vita. Nel che si conferma quel caratteristico cointeresse, come già l’abbiamo chiamato, di tutti alla risoluzione del problema umano, di tutti alla risoluzione cioè del totalitario problema della vita. Rilievo importante per quanto dovremo svolgere a proposito del diritto e di quella che vien detta la sua sanzione. In conclusione risulta evidente che, contrariamente a quanto può sembrare in alcune dolorose esperienze storiche, la società non costituisce il diaframma che impedisce all’io di ritrovare se stesso e la sua profonda verità, quasi gigantesco tentativo di alienazione dell’uomo dalla sua natura, ma il processo necessario per il quale l’io ritrovi definitivamente se stesso</p><h2 class="title-2">Il problema della vita<sup><a href="#curatornote-12" id="curatornote-ref-12">[12]</a></sup></h2><p class="paragraph" data-counter="8" id="p-8">Per potere intendere la genesi ideale del diritto e dello Stato, dobbiamo partire da una rapida impostazione del problema della vita, il problema cioè morale. Dopo quanto abbiamo affermato, quel che stiamo per dire non può sembrare una inutile digressione; che, se oggetto della filosofia del diritto è di definire l’universale giuridico, se essa in fondo non ha altro oggetto da quello che occupa tutta intera la filosofia, se essa è in definitiva la ricerca tendente a risolvere il problema dell’uomo, non si può non partire da questo punto di vista generalissimo. Il quale involge problemi di grandissima portata, che costituiscono in gran parte oggetto specifico della filosofia morale in senso stretto ed ai quali noi, costretti dai rigidi limiti delle esigenze del tema particolare da illustrare, accenneremo brevissimamente, tanto quanto basti a porre premesse sufficienti per l’ulteriore svolgimento della nostra indagine.</p><p class="paragraph" data-counter="9" id="p-9">Possiamo partire, solo per intenderci, dal dato grezzo dell’essere, cioè dalla personale esperienza psicologica, la quale ci fa consapevoli del nostro essere, così come dell’essere di una realtà oggettiva, che sembra a prima vista da noi del tutto diversa ed a noi contrapposta. In sintesi, sia che nella coscienza di noi medesimi cogliamo la realtà del nostro essere, sia che diventiamo coscienti di una realtà che è fuori di noi e della quale, in un certo senso, conoscendola, prendiamo possesso, noi sempre ci troviamo posti di fronte al problema dell’essere o della vita, di cui dobbiamo dare una spiegazione ed una giustificazione. Una giustificazione intanto, la quale fondi la certezza della validità obbiettiva della nostra conoscenza e quindi dell’effettivo corrispondere della realtà all’idea che noi ce ne formiamo. Ma una giustificazione soprattutto che della totale realtà dell’essere indichi il più profondo valore e quindi tracci in conseguenza, come vedremo fra poco, le direttive di sviluppo coerenti ad esso. L’uomo che conosce la realtà è, potremmo dire, quasi il centro sintetico di questa nella sua totalità, in quanto essa assume significato in lui e per lui proprio attraverso un tal processo di conoscenza e di operante volontà creatrice che costituisce il senso della vita umana. Lo spirito umano è posto dunque, in questa prima provvisoria esperienza dell’essere, di fronte al compito, come si diceva, di intendere il significato della vita. È questo il problema della filosofia, la quale rappresenta appunto lo sforzo dello spirito umano, che si ripiega su se stesso in una riflessione attenta, per intendere la natura propria dell’uomo, il suo valore, il suo compito, le forme particolari attraverso le quali la vita umana si svolge e la realtà è. Si intende bene che il problema non è solo di coloro i quali fanno professione di filosofia, ma di ogni uomo, in quanto essere razionale, il quale ha da un lato la possibilità, dall’altro la profonda irrigettabile esigenza di rendersi conto del valore della sua vita e della direttiva da dare ad essa, perché quel valore sia in concreto realizzato. E c’è anzi un continuo scambio interessantissimo tra i risultati cui giunge il pensiero riflesso e quelli cui a sua volta perviene il buon senso comune, mentre è chiaro che opinioni correnti sul mondo e sulla vita sono tante volte lontani riflessi di posizioni filosofiche, mentre, a sua volta, la filosofia non può non tenere conto delle intuizioni che in mille forme si ritrovano, al di fuori del pensiero riflesso, nell’arte, nella letteratura, in una parola, nella concreta vita storica.</p><p class="paragraph" data-counter="10" id="p-10">Questo il problema teoretico che lo spirito deve risolvere; problema formidabile che impegna le generazioni e le intere vite degli uomini di pensiero; problema per il quale lo spirito deve intendere se stesso, chiarendo il significato di questa grande incognita che è la vita, la sua vita, la quale appunto ha in sé medesima le forze, le quali, operando nell’immensa fatica del pensiero, debbono condurre a questa, sempre più chiara e distinta, coscienza di sé medesima. Problema che non può essere tralasciato e del quale non può essere neppure rinviata la soluzione, perché la vita negherebbe se stessa, se rifiutasse o rimandasse la comprensione di se medesima. Processo complicato e difficile, soggetto alla possibilità dell’errore e quindi tale, che può condurre, nell’atto in cui si svolge, alla negazione della inderogabile esigenza, da cui esso è nato. Processo infine che costituisce esso stesso un fondamentale dovere morale, in quanto la prima esigenza che lo spirito umano deve soddisfare, per essere se stesso (ed in questo risolve il compito morale), è appunto di comprendere se stesso nel proprio valore; intendersi perciò nel suo significato processuale, nel suo dinamismo, in quel continuo farsi in cui consiste la vita. Onde sorge accanto a quello che abbiamo chiamato il compito teoretico dello spirito, e nel quale esso tende all’intelligenza di sé medesimo, il suo compito pratico, per cui esso si fa, nella continua vicenda del suo divenire, come intelligenza operante, come verità che diventa storia. I due momenti sono certo da distinguere, ma l’assunto discriminativo non deve essere portato tanto lontano, che ci tolga la necessaria visione del significato unitario della vita, la quale procede in quel farsi, che ne costituisce l’essenza, potremmo dire, conoscendo e amando insieme in una comprensione, per dir così, dinamica e realizzatrice, in una realizzazione intelligente. Onde si spiega quello che poc’anzi accennavamo, essere cioè il dovere del pensiero il primo dovere morale e ci si svela la natura attiva del processo di conoscenza, esso stesso espressione di quel farsi in cui consiste la vita.</p><p class="paragraph" data-counter="11" id="p-11">La quale vita dunque ha come suo compito infinito una tale ricerca e realizzazione del suo proprio valore, visti questi, come è ormai chiaro, come due momenti del suo naturale divenire. Con questo è già impostato il problema morale il quale non si può intendere, se non si abbia nitidamente presente la distinzione, cui abbiamo ripetutamente accennato, tra il farsi della vita come puro processo di attività, che soddisfi di quella la mera esigenza di essere nel movimento suo caratteristico, di essere cioè come potenza che si afferma nella volontà creatrice di storia; ed un farsi che sia non più mero moto, potenza volitiva che si svolge ingiustificata e sufficiente a se stessa per il solo fatto di essere moto e quindi vita, ma che cerchi la propria essenziale giustificazione in quel valore, di cui lo spirito teoricamente sia divenuto conscio e che esso poi praticamente realizzi, in modo da costruire la vita nella sua verità, come moto cioè giustificato in se stesso per l’immanenza del valore che ne rappresenta il significato ideale e quindi la ragion d’essere. Ciò vuol dire che, per costruire una morale, non basta partire da un concetto della vita come dinamismo che si svolge, né ci si può limitare a spiegare il corso dei fenomeni in cui un tale svolgimento si realizza alla stregua di una considerazione meramente causale, la quale ci dica di ogni fenomeno la causa che lo produce. Occorre ben più giungere ad una concezione teleologica della realtà, tale cioè che, superando senza escluderlo, il momento della spiegazione causale, ad ogni fenomeno in cui la realtà in movimento si esprime, dia un fine, alla stregua del quale esso possa essere commisurato e valutato, un valore cioè che debba incarnarsi nel fatto, onde la realtà sembra spiegarsi come un farsi valido in se stesso, in quanto realizza il valore che ne rappresenta il significato ideale. Apparirà chiaro allora come, pur restando la possibilità e l’opportunità di distinguere i due momenti dell’attività pratica, cui poc’anzi si accennava, lo svolgersi della vita come affermazione di potenza, tale che trova in se stessa una qualche parziale giustificazione, perché sia soddisfatta tale sua intrinseca esigenza di essere non morte, ma vita, e quindi moto, e lo svolgersi invece della vita, ancora certo come potenza, come moto, ma ben più come moto che realizza una verità, come fatto che si giustifica in un valore che esso incarna, tale che sia soddisfatta l’esigenza non di un farsi quale che sia, ma di un farsi che possa essere qualificato come razionale, la vera vita è questa. Mentre quel primo momento da tenere distinto, di cui abbiamo parlato, il momento, potremmo dire, della pura potenza o della mera economia, se è esso stesso momento indispensabile per lo svolgimento vitale conforme al valore, il quale non sarebbe se non fosse moto, potenza che si esplica, guardato poi in se stesso, nella sua nuda realtà di fatto privo di valore rappresenta un momento meramente negativo nella vita dello spirito pratico e quindi, di fronte alla vera vita e valutato alla stregua di questa, la falsa vita, cioè il nulla del male. Suprema menzogna per cui in un farsi che non realizzi il profondo significato ideale, per cui il farsi è valido, la vita nega se stessa e si nullifica in una mera apparenza di essere.</p><p class="paragraph" data-counter="12" id="p-12">Sarebbe molto interessante studiare questo, che è tra i punti più interessanti della filosofia morale, per svelare il più profondo significato di questa apparente realtà del male; bisognerebbe capire come al tempo stesso il male abbia una realtà effettuale, ed insieme sia nulla dal punto di vista del valore, senza del quale la realtà non è più realtà né vita. Ma in questa sede non possiamo approfondire questo punto che del resto non è essenziale per questa chiarificazione preliminare sul problema etico in relazione alla teoria dello Stato. Basterà notare, relativamente ad esso, che il male rappresenta la negazione del processo per cui lo spirito fa se stesso, realizzando la sua verità, e mette perciò in chiaro il più profondo significato della vita morale come tensione e sforzo rivolto a superare l’impulso empirico verso il nulla, per realizzare la sua verità. Come pure quanto abbiamo detto brevemente chiarisce come sia fondata quella concezione teleologica della realtà che abbiamo detto essere essenziale, per fondare un’etica, in quanto la vita morale rappresenta l’attuazione del fine, che poi non è un fine esterno, ma lo svolgersi secondo la sua immanente razionalità della vita dello spirito, mentre il male indica appunto la mancata attuazione del fine e quindi quel vano processo dello spirito per cui esso sembrando svolgersi conforme alla sua esigenza di vita, in realtà la nega.</p><p class="paragraph" data-counter="13" id="p-13">È chiaro ormai che il valore, quella intrinseca esigenza di verità che costituisce il significato dello spirito e che esso deve realizzare nel suo processo, si presenta come legge, ideale necessità che si propone come fine da attuare in quello svolgimento e, com’è ormai chiaro, non come esterno fine, ma come immanente esigenza. Possiamo distinguere della legge due aspetti, da tenere presenti per la sua miglior comprensione. Da un lato cioè, parlando di legge, ed avendo riguardo alla sua, vorremmo dire, razionalità, al suo costituire il solo sviluppo normale e veramente valido della vita dello spirito, noi possiamo considerarla come un’esigenza che più che imporsi, si pone; che nella sua “naturalità” rappresenta il normale sviluppo del processo dello spirito, il solo che sia veramente reale nella sua idealità, per cui essa appare quasi oggetto di contemplazione e di amore, non ancora come determinante uno sforzo ed un impegno dello spirito umano per realizzarla nel suo sviluppo. Essa è allora l’espressione della vita pienamente concorde a se stessa, dimenticato per un momento lo sforzo che costa il realizzarla; è cioè la verità che, come verità, si pone incontrastata e incontrastabile nel suo significato ideale. Da un altro lato invece si prende in considerazione il processo nel suo svolgersi, per il quale la legge è impulso costante, determinatore di un impegno che costa alla vita la più grande e più buona fatica che essa possa affrontare, quella necessaria, per essere se stessa. Da questo punto di vista, in quanto si veda lo spirito umano cosciente dell’ideale esigenza della verità, che respinge ogni impulso ed ogni moto ad essa contrario, possiamo parlare propriamente di un dovere morale, al quale del resto si propone pure attribuire quello stesso significato di chiarificazione pacificatrice, nella considerazione della verità incontrastata, cui facevamo accenno poc’anzi.</p><p class="paragraph" data-counter="14" id="p-14">Ché legge e dovere sono i termini di una stessa categoria, i due aspetti di una stessa realtà, vista rispettivamente sotto il profilo oggettivo e soggettivo. In definitiva tanto la legge, quanto il dovere, che ne esprime il riflesso tipicamente soggettivo, sono un ideale dover essere, il quale può essere guardato sotto il profilo della sua verità intrinseca, a prescindere dallo sforzo di realizzazione che determina, o con riguardo appunto a questo faticoso processo, per cui la vita diventa se stessa.</p><p class="paragraph" data-counter="15" id="p-15">Il problema etico, è ormai chiaro, è di riportare l’un termine all’altro, di realizzare il valore nel fatto, di illuminare il fatto con il valore. Sicché propriamente la distinzione resta, al solito, superata da una considerazione della realtà vera, che congiunge i due termini in una indissolubile unità, che esprime la verità profonda della vita. E la verità è questa: che il valore divenga anche particolare, perché la concreta determinazione è necessaria alla vera vita dell’universale<sup><a href="#curatornote-13" id="curatornote-ref-13">[13]</a></sup>. Ma essenziale è che il particolare non resti meramente tale, che non si chiuda nel limite angusto del suo egoismo, nel quale non brilla la luce universale della vera umanità. Tuttavia è chiara la legittimità del distinguere, se il valore può non essere realizzato ed il particolare restare perciò appunto meramente particolare. Può esservi perciò una scissione tra termine ideale e termine reale, per cui quest’ultimo, restando nella sua chiusa naturalezza, si pone come momento negativo nella vita dello spirito. Di fronte a questa possibilità, l’affermazione netta e distinta del valore come forza ideale, determinante sviluppi conformi alla esigenza etica, si giustifica per se stessa. Chiarito che la verità più profonda delle cose è nella ideale sintesi di valore e fatto, per cui la verità vive essenzialmente nella storia, la distinzione cui si accennava si ricollega all’esigenza di avere nettamente presente il processo morale come sforzo e come conquista, la quale ultima appunto, una volta che sia realizzata, ci dà come risultato quella perfetta unità che è insieme il principio del processo ideale della moralità e perciò la sua verità più vera; che è la moralità, senz’altro, nel suo più pieno significato.</p><p class="paragraph" data-counter="16" id="p-16">Occorre avvertire qui che, dal punto di vista filosofico, i risultati cui siamo pervenuti non variano a seconda che si parta da una concezione trascendente o da una immanente; il divario tra queste due, che è certo fondamentale (che proprio per questo, nell’impossibilità di farlo qui adeguatamente, ci asteniamo dal valutare), non impedisce di configurare in ogni caso quella che potremmo dire una metafisica dell’uomo, di considerare cioè lo spirito umano tale che si svolge secondo una sua intima esigenza di verità, la quale poi andrà ricondotta o alla legge data dal <span about="https://w3id.org/moro/enoam/data/220003/v1/mention-5" class="mention person" id="mention-5" property="dcterms:references" resource="https://w3id.org/moro/enoam/data/dio" typeof="deo:Reference">Creatore</span> alla creatura (concezione cristiana) e divenuta perciò intima legge del soggetto stesso, ovvero, quella suprema legge dell’universale che si realizza come particolare nell’uomo, imponendogli di non restare nella sua pura particolarità, ma di adeguare in sé l’universale che realizza.</p><p class="paragraph" data-counter="17" id="p-17">Dopo quello che abbiamo detto appare chiaro il processo etico dello spirito, che si svolge come intelligenza realizzantesi nella storia o, potremmo dire, come amore illuminato che realizza la verità luminosa che ne è la legge. Cioè la volontà umana realizzatrice di valori etici nel mondo della storia va intesa appunto come un operante principio di amore, della quale categoria va superata la concezione incompiuta, che lo presenta per lo più come rinunzia o dono generoso, mentre esso, nella sua più profonda verità, esprime il più compiutamente possibile tutti i momenti cui mano a mano, e certo con la brevità imposta dalla materia che trattiamo, siamo venuti accennando, cioè il processo del farsi dello spirito come energia esplicata in aderenza ad una intima verità che ne rappresenta la ragion d’essere.</p><p class="paragraph" data-counter="18" id="p-18">Ora l’amore è appunto energia conscia, slancio vitale, ha in sé come implicito il concetto di una legittimazione, che non può derivare da altro appunto che dalla intrinseca verità che esso realizza, una costruttività operosa tale che appunto per quella verità si giustifica e, per essere continua adeguazione di se stesso, fa intendere il senso di quello slancio spontaneo che è caratteristica dell’amore, mentre di questo si svela il significato universale, in quanto la vita come amore è soprattutto un ripiegarsi ad amare la propria profonda verità, che si ritrova eguale in sé e negli altri.</p><p class="paragraph" data-counter="19" id="p-19">Questo svolgersi della volontà come amore operoso in aderenza ad una sua profonda legge di verità, è la libertà dell’uomo, è la sola libertà degna di questo nome, la quale poi esprime, come è chiaro ormai, questa compitezza dello spirito umano il quale realizzando se stesso, è appunto tutto se stesso, ha in sé, anzi è in sé tutto sé medesimo nel suo essenziale, e perciò, indipendente da ogni cosa che non sia la sua verità, è veramente, solamente, completamente se stesso. Onde si chiarisce pure come illusorio sia, guardato da un punto di vista superiore, quel senso pesante di coercizione che sorge, quando si consideri il processo morale nel suo momento di sforzo teso per una conquista, là dove lo spirito pare costretto dalla legge che in se stesso deve realizzare, mentre in realtà, pur senza sottovalutare l’impegno che costa la realizzazione morale, è vero che esso ritrovando se stesso nella vittoria su ogni motivo empirico dell’agire attua quella reale libertà, che è la libertà nella legge e quindi nell’accordo dell’io con se stesso. La sola libertà, ripetiamo, che sia veramente umana.</p><p class="paragraph" data-counter="20" id="p-20">Risultano chiare, quindi, alcune caratteristiche che, nella storia del pensiero, sono state attribuite con più largo consenso alla determinazione morale, la categoricità, l’autonomia, la universalità. Ed in effetti quello che chiamiamo imperativo morale è realmente categorico<sup><a href="#curatornote-14" id="curatornote-ref-14">[14]</a></sup>, esigenza assoluta cioè, che si impone per se stessa, per la sua profonda inderogabile verità, a prescindere da ogni motivo empirico, che possa eventualmente condurre per altra via ad un risultato materialmente uguale, ma da valutare diversamente dal punto di vista etico, perché non posto in adesione alla legge, ma bensì al motivo empirico. Ciò non vuol dire però, come talvolta fu a torto ritenuto, che occorra compiere una azione morale quasi senza gioia con il disprezzo e il rigetto di ogni altro motivo più sensibilmente umano, che non sia la legge etica, ma vuol dire piuttosto, com’è chiaro per chiunque abbia fatta un’adeguata esperienza di vita morale, che la vita, nella varietà stupenda delle sue determinazioni, va vissuta sempre nello spirito della verità, la quale certo non nega quella varietà né toglie ad alcuna esperienza il suo proprio significato di gioia e di dolore, ma tutte quante le illumina della sua luce, portandole sul piano più veramente ed altamente umano.</p><p class="paragraph" data-counter="21" id="p-21">Autonoma diciamo poi l’esigenza morale, in quanto essa parte, come si è visto, dalla essenza profonda del soggetto ed è, si può dire, la cosa più veramente sua che esista; onde è chiaro che la vita morale, come processo di adeguazione dello spirito a se stesso, non può trarre altro che da se stessa il suo principio di determinazione. Il che del resto non è smentito, giova avvertirlo ancora, neppure da una concezione trascendente, quella cristiana, per la quale la legge di amore per cui <span about="https://w3id.org/moro/enoam/data/220003/v1/mention-4" class="mention person" id="mention-4" property="dcterms:references" resource="https://w3id.org/moro/enoam/data/dio" typeof="deo:Reference">Dio</span> crea l’uomo resta intima alla creatura e, quindi, veramente sua. Infine diciamo l’esigenza morale universale, in quanto essa, rappresentando la più profonda verità nella vita dello spirito, non può non essere comune a tutti i soggetti umani, i quali, quando abbiano superato ogni empirico capriccio e si siano posti sul piano della alta eticità, non possono non concordare nel riconoscere quella suprema verità che si pone come legge di vita <em>per tutti i soggetti,</em> essendo essa appunto il valore, essenza della stessa vita umana.</p><p class="paragraph" data-counter="22" id="p-22">Posizione questa di rilievo certamente ideale, perché poi in concreto gli uomini possono giungere a fatica, e in una progressiva chiarificazione che si compie per tutto il corso storico, a possedere quella morale in cui tutti concordino e che è loro necessaria per vivere. Sicché si può dubitare della pratica utilizzabilità del principio della universalità inteso come criterio per riconoscere ciò che è o meno eticamente giusto.</p><p class="paragraph" data-counter="23" id="p-23">Ma, fatte tali riserve di ordine pratico, non si può in definitiva dubitare che ideale contrassegno di ogni morale sia la sua efficacia veramente universale, ciò che richiama poi opportunamente l’essenziale carattere già messo in luce, per cui essa si presenta come l’ideale e universale valore della vita umana, quale che sia l’esperienza storica che più o meno compiutamente l’attua.</p><p class="paragraph" data-counter="24" id="p-24">Un ultimo punto di notevole importanza resta da chiarire, e sia per una più piena conoscenza di questo tema e sia per taluni interessanti riflessi attinenti più particolarmente all’argomento dello Stato. Nella storia del pensiero sono stati frequenti i richiami, quando ci si occupava di etica, al principio o edonistico o utilitario (ma in fondo la variazione tra questi due ultimi non è fondamentale), sui quali rispettivamente si è ripetutamente fondato lo stesso principio morale, intendendo appunto la legge etica come determinante di sviluppi di vita tali da assicurare il maggiore possibile godimento o il maggior possibile utile al singolo soggetto o alla società, avendo riguardo eventualmente ad una gradazione di piaceri intesi come più o meno nobili<sup><a href="#curatornote-15" id="curatornote-ref-15">[15]</a></sup>. Ma anche a prescindere da queste correnti le quali accentuano così risolutamente il principio, un po' tutte le altre, comprese anche quelle più rigoristiche, pongono l’identità di virtù e felicità, e, dando alla vita una vocazione verso la verità e il bene, non disconoscono che la vita tende al pieno appagamento di se stessa, e in una parola verso la felicità.</p><p class="paragraph" data-counter="25" id="p-25">Ora, senza neppure accennare ad una discussione critica di tali correnti di pensiero, basterà rilevare come in effetti le categorie della virtù etica e della felicità non siano affatto incompatibili, ma si implichino a vicenda. Ciò che non può far stupire, solo che si superi una concezione grassamente materialistica della felicità. Infatti la felicità è null’altro che la più o meno limpida coscienza della realizzata pienezza della propria vita in una perfetta aderenza a tutti i valori che la sollecitano nel suo svolgimento e nella realizzazione dei quali essa si fa se stessa, sull'altro dunque significa idealmente la felicità, se non lo slancio dell’amore, che abbiamo visto essere il vero farsi della vita, il quale si svolga soddisfatto in se stesso, onde, potremo dire, la vita si spiega come amore che si ama, ed è poi, per ridurre il concetto in termini grossolani, come il cogliersi della vita nella sua interezza e quindi come uno spontaneo ossequio alla bellezza e all’amabilità della verità che essa realizza. In questo senso, se la vita è se stessa, in quanto quella verità abbia realizzato, è chiaro che la vita virtuosa debba essere accompagnata dalla più piena, serena, imperturbabile gioia. Che è poi quel che chiunque abbia fatto esperienza di vita morale, ha avvertito in se stesso, in alcuni, purtroppo, rari, momenti di felicità caratterizzata da un pieno accordo con sé medesimo. Il dolore allora (accenniamo appena a questo tema immenso) non può che essere, a sua volta, coscienza del male; onde la vita dello spirito reca con sé spesso il dolore insuperabile dell’intimo suo laceramento per lo svolgersi, con una apparenza di essere, in contraddizione con la sua profonda verità. E quando il dolore non sia passivamente subito, ma sia attivamente operante, e quindi amore, propriamente la crisi è superata e lo spirito ha riconquistato se stesso come verità. Tuttavia, perché il male e il dolore non sono mai definitivamente superati nella vita umana, la quale sempre se ne purifica e pur sempre ritorna nell’esperienza negativa, una piena attuazione etica, una piena gioia non sono praticamente raggiungibili ed all’uomo, che conduce, con impegno di tutte le sue possibilità morali la lotta quotidiana per la verità della sua vita, quella piena gioia del suo appagamento nella verità appare come velata quasi in una misteriosa rivelazione, per cui essa si presenta tante volte, troppe volte forse, sotto specie di un lacerante e sottile dolore. Nel quale però l’uomo giusto intravede la gioia dell’accordo della sua vita intiera con sé medesima, e finisce per amare il dolore come stupenda rivelazione della suprema sua verità e se ne fa motivo di elevazione e di amore più fecondamente operante. Può dirsi allora in conclusione che questa, che vorremmo chiamare fede nella gioia che traspare in ogni dolore umano nella vita etica, questa credenza, questa attesa ansiosa della verità, della bontà, del valore e perciò della razionalità della vita è la sola e vera molla potente che spinge all’azione; che dà la possibilità di accettare e compiere gioiosamente in ogni circostanza il dovere di vivere. Il quale, è chiaro, per chi intenda a fondo le cose, non è già dovere duramente costrittivo, ma appunto rivelazione di quell’amabile verità che deve essere realizzata. Certo è solo questa serena coscienza di una verità e di una gioia, che accompagnano immancabilmente la vita, che dà significato e valore ad ogni vicenda lieta e triste e, inserendo appunto ogni esperienza nell’assoluto e nell’eterno, in cui essa è per essere nella verità, toglie l’inganno del tempo che travolge ogni cosa, perché, quello che è stato nella verità, è.</p><p class="paragraph" data-counter="26" id="p-26">Per questa è bello vivere.</p><h2 class="title-2">Lineamenti dell’esperienza giuridica.</h2><h3 class="title-3">Il diritto.</h3><p class="paragraph" data-counter="26" id="p-26">Accennando nella lezione precedente alle caratteristiche della legge morale, abbiamo messo in rilievo come essa sia necessariamente universale. Questa voce della ragione in quanto dà un indirizzo alla vita, questa esigenza propria della natura umana ch’è comune a tutti pur nei particolarissimi atteggiamenti delle singole persone, non si possono concepire altrimenti che universali. La vita morale è essenzialmente vita dell'universale; faticosa, amorosa attuazione nella esperienza quotidiana di una coerenza dell’uomo con il tutto, la quale faccia quello sicuro di essere al suo posto nell’ordine totale della realtà e perciò di valere. Vita morale è la quotidiana attuazione dei fini ultimi; ritrovamento perenne e perenne possesso della vera umanità. E i fini ultimi son propri dell’uomo, di ogni uomo, di tutti gli uomini quale che sia l’essere particolare di ciascuno e la speciale missione esplicata nel mondo. E la vera umanità è quella propria di tutti gli uomini, i quali superano le contingenze e nella contingenza con la sua particolarità cangiante e allettatrice attuano l’eterno.</p><p class="paragraph" data-counter="27" id="p-27">La legge morale vissuta nella prova dell’azione è quello che di universale ed eterno è in noi; è quello che solamente e veramente ci accomuna al di là delle differenze come impegno eguale ed egualmente inderogabile in tutti.</p><p class="paragraph" data-counter="28" id="p-28">Se pensiamo ai singoli uomini, i quali ricercano perennemente la verità nella loro vita, vediamo quasi plasticamente distendersi questa trama delicata e complicata di esigenze, le quali riportano in modo immediato ed imperioso l’uno al tutto.</p><p class="paragraph" data-counter="29" id="p-29">Ciascuno si ritrova in tutti e tutti si ritrovano con lui in una compenetrazione ineffabile nutrita di amore. Il ritrovamento del proprio io in universale, dell’io vero pel quale la vita vale, coincide puntualmente con il ritrovamento degli altri come diversi ed uguali, come altri uomini, ma uomini. Ritrovamento di umanità la quale si presenta come fraternità; una fraternità necessaria, inderogabile come la verità che illumina la vita e la sospinge perennemente, benché riluttante, verso la sua meta e si traduce in essa.</p><p class="paragraph" data-counter="30" id="p-30">Nella chiara coscienza della universalità della legge morale il soggetto sa di avere consenzienti tutti gli altri soggetti intorno alla direttiva da dare alla sua azione. Il che, poi, non è cosa di esclusivo interesse individuale, in quanto, come è universale la legge, così pure universale è l’azione, la quale incide nella sua individualità definita in un mondo complesso di azioni, che son rese possibili o sono impedite da essa a seconda che si conformi in un modo o in un altro. L’azione è insomma, con maggiore o minore chiarezza ed intensità, necessariamente sociale. In ogni azione è in gioco il destino dell’intera esperienza sociale. I riflessi sociali dell’azione manifestano, come un’esigenza, la comunità umana. E l’universalità della legge dà un criterio sicuro per soddisfare questa esigenza, per fondare in concreto la comunità umana.</p><p class="paragraph" data-counter="31" id="p-31">Ora è chiaro che i riflessi sociali dell’azione rientrano tra le valutazioni ed i criteri di determinazione dell’azione individuale; prima di essere un fatto di rilievo sociale, costituiscono un dato d’interesse singolare. Il problema della convivenza sociale, prima di essere collettivo ed obbiettivo, è problema individuale o, come si dice, di moralità. Nell’apprezzare i riflessi sociali dell’azione e nell’indirizzare quest’ultima, in modo che sia compatibile con le altre nella vasta trama dell’esperienza sociale, il soggetto propone e risolve un problema di adeguamento al suo io profondo, di accettazione personale della verità della legge. Egli imposta cioè e risolve il problema sociale come problema individuale e morale. Ciò implica, come sappiamo, accettazione di una legge universale per un’azione, nella sua squisita personalità, sociale, ciò significa coerenza stabilita dal soggetto con il tutto ed assunzione di una posizione di ordine nella totale realtà. È cioè comunione di spiriti in un consenso costante, il quale conforta e ad un tempo impegna vigorosamente il soggetto anche nella più intima delle realizzazioni di vita morale. Quella etica è per tutto ciò che si è visto sin qui, certamente, un’esperienza sociale, nella quale il soggetto non è mai solo, anche se è così insistente il richiamo al suo io, che ha una insostituibile personale responsabilità.</p><p class="paragraph" data-counter="32" id="p-32">Ma la vita morale non finisce qui, dove il soggetto pone in gioco, insieme con il suo destino personale, il destino della società e dà, positivo o negativo, il suo personale contributo allo stabilirsi della comunità umana. Questa ha il suo problema e strumenti per risolverlo.</p><p class="paragraph" data-counter="33" id="p-33">Fuori di metafora: c’è un punto di vista comune e correlativo dei soggetti intorno ai problemi di convivenza, i quali, se sono da un lato individuali e subbiettivi, sono poi dall’altro sociali ed obbiettivi. Ed appunto, la vita morale non si esaurisce in quel primo aspetto, ma involge necessariamente l’altro. In tema di direttiva dell’azione, di valore dell’azione, di attuazione di una legge liberatrice non son sufficienti gli orientamenti individuali, ma occorre far leva su quelli collettivi. Ciò vuol dire l’emergere del soggetto della pretesa di fronte al soggetto dell’obbligo, l’affermarsi di un interesse sociale, meglio di un cointeresse sociale a sviluppi individuali conformi alla legge universale dell’azione. Siamo di fronte all’esperienza giuridica, al diritto, cioè, come esperienza meglio che come norma<sup><a href="#curatornote-16" id="curatornote-ref-16">[16]</a></sup>. E cerchiamo d’intenderci.</p><p class="paragraph" data-counter="34" id="p-34">Il diritto non è una fonte normativa autonoma, posta, non si sa dove, nella vita dello spirito pratico<sup><a href="#curatornote-17" id="curatornote-ref-17">[17]</a></sup>. Non è una mostruosa ed onnipotente volontà dello Stato, forte nel comando, forte nell’esecuzione autonoma ed incondizionata del comando. Esso è nelle sue linee essenziali un momento della vita morale, il quale può realizzarsi nei più diversi ambienti sociali con mutamento di caratteristiche accessorie, ma restando intatta la sostanza. Ed è precisamente il fenomeno dell’insorgere della pretesa di fronte all’obbligo, del passaggio dal punto di vista subbiettivo (ma sempre universale), al punto di vista obbiettivo (ed ancora universale) della prassi. Il diritto è nella sua essenza rapporto; rapporto con la sua caratteristica bilateralità ed obbiettività. Che i due termini del rapporto siano e restino sullo stesso piano, <em>in equilibrio di giustizia</em>, questa è la vita del diritto. Il diritto è la costanza irriducibile, la presenza ineliminabile del rapporto nella sua bilateralità. È fenomeno di resistenza di azione ad azione, l’azione che non cede il suo diritto di essere, che si difende, che resiste, <em>che può</em>, di più, difendersi e resistere<sup><a href="#curatornote-18" id="curatornote-ref-18">[18]</a></sup>.</p><p class="paragraph" data-counter="35" id="p-35">È l’emergere <em>dell’altro</em> non più elemento del sistema dell’uno, ma come tale che vale per se stesso. E il riconoscimento della vita altrui come autonoma e indisponibile da noi, è la scoperta dell’altro come un ostacolo che non <em>possiamo,</em> perché non <em>dobbiamo,</em> superare.</p><p class="paragraph" data-counter="36" id="p-36">La società nella pienezza del suo significato nasce ora a questo punto dell’esperienza morale, nel quale il valore della molteplicità non è più <em>solo</em> un dato del problema morale del singolo ed in funzione del raggiungimento dei suoi fini personali, ma un che di autonomo e potente per se stesso. Una potenza della quale ci affretteremo a chiarire l’equivoco significativo.</p><p class="paragraph" data-counter="37" id="p-37">In questo senso il diritto rappresenta il trionfo pieno della individualità della persona umana, in quanto ha, nella sua singolarità, un valore universale. Quest’ultimo è pienamente riconosciuto, in quanto non solo si affermi per se stesso, ma in quanto faccia le sue prove nel confronto con l’altro, in quanto l’altro costringa a piegarsi di fronte al suo stesso valore con una purezza di assoluta obbiettività. Dove <em>l’altro </em>di fronte all’uno ha una sua vita, una sua forza, una sua resistenza, dove cessa, nell’ostacolo insuperabile, la pratica disponibilità della legge morale determinatrice di società, il valore dell’uomo è pienamente spiegato e l’esperienza etica compiuta. Di questo “momento”, che ha tanta stupenda ricchezza di significato, non si potrebbe certo fare a meno. Ma sia ben chiaro che il fenomeno, visto nelle sue linee essenziali di una permanente e pugnace obbiettività, ci lascia proprio nell’ambito di quella esperienza. La vita del diritto, benché talvolta ripugni riconoscerlo per le ragioni che or ora faremo chiare, è vita morale. Va intanto osservato che l’azione, contrapposta con una resistenza tenace all’azione nell’ambito sociale, non esaurisce il fenomeno del diritto. Se due soltanto son i soggetti <em>immediatamente</em> interessati in ogni situazione storica, vi è poi un interesse mediato il quale fa intervenire altri soggetti dell’esperienza sociale. Il diritto come particolare momento della vita morale non s’intende, se non si abbia presente questo caratteristico complicarsi della situazione, questo intervento pieno della società oltre il singolo immediatamente interessato.</p><p class="paragraph" data-counter="38" id="p-38">Vero è che l’azione umana nella vita sociale ha riflessi incancellabili oltre la sfera delle puntuali connessioni di interessi; tocca la vita sociale come tale, l’umanità in quanto associata. La sorte dell’azione, che sia ordinata o meno, coerente o meno alla sua ragione d’essere, fautrice o disturbatrice dei normali rapporti tra gli uomini, è cosa appunto che interessa tutti gli uomini di un determinato ambiente storico e poi tutta intera l’esperienza umana.</p><p class="paragraph" data-counter="39" id="p-39">Perché nell’azione del singolo uomo è in gioco il destino della vita sociale, e in questa, il destino stesso dell’umanità, l’attuazione dei fini ultimi.</p><p class="paragraph" data-counter="40" id="p-40">E l’umanità provvede da sé alla tutela di questo supremo interesse che è insieme collettivo e squisitamente personale di ciascuno. Vi provvede opponendo all’azione del singolo la sua azione, cioè in concreto l’azione degli uomini (funzionari ed organi della collettività, piccola o grande che sia), i quali operano con un <em>animus</em> sociale, non per un interesse diretto e personale cioè, ma per salvaguardia della umanità e perciò compatibilità sociale delle azioni. Con l’avvertenza che questa compatibilità non ha un significato esteriore ed accessorio, ma è attuazione concreta e manifestazione di quella universalità che è supremo criterio della vita morale.</p><p class="paragraph" data-counter="41" id="p-41">Questa azione della società, e cioè del soggetto che funziona come organo sociale, ha carattere di sanzione e sembra <em>conseguire </em>(nesso causale normativo della scienza giuridica) all’azione illecita. In realtà essa è puntualmente presente, in quanto l’azione illecita è data e ad essa si collega in quella tipica costanza del rapporto od obbiettività pura, della quale abbiamo parlato sinora. Essa integra la immancabile resistenza individuale che ne costituisce il fondamento e la consolida per quanto la forza di tutti supera la forza di uno rendendo quest’ultima, di regola almeno, irresistibile. E come la costanza del rapporto, la sua insopprimibilità per la impossibilità di ridurre uno dei termini del rapporto da soggetto ad oggetto, annullandolo, implica la trasformazione graduale dell’azione altrui da pretesa in pretesa misconosciuta e combattiva, cioè resistenza, così l’azione sociale, intervenendo a sussidio della resistenza individuale, è l’ultima forma concreta di un intervento che, potenzialmente sempre dato, accompagna come possibile anche la fase della mera pretesa, la pacifica giustapposizione nel rapporto.</p><p class="paragraph" data-counter="42" id="p-42">Di questa possibilità di complesso intervento nel suo grandissimo significato di chiarificazione e affermazione della legge personale di ordine tien conto il soggetto che opera in società. Esso è un dato di esperienza che manifesta l’azione giuridica come quella di cui si risponde socialmente, azione conferita alla società, destinata ad avere in essa dei riflessi, promotrice di resistenze ineliminabili.</p><p class="paragraph" data-counter="43" id="p-43">Il mondo del diritto è il mondo dell’azione che si oppone all’azione, della forza che resiste alla forza. Ma esso è ben più che questo e proprio la tipica socialità di questo combattivo equilibrio svela il residuo interessantissimo della forza operante, la legge cioè, il criterio della giustizia. Infatti le azioni che si urtano e poi si equilibrano, e si urtano ancora per nuovamente equilibrarsi nell’ambito della vita sociale, sono azioni ordinate da una legge universale. Alla quale, o che l’accettino o che la violino, fanno costante riferimento. Questa è la legge etica per sua essenza universale della quale abbiamo parlato, legge indicatrice dei fini ultimi della persona umana e criterio, ad un tempo, di compatibilità sociale. Momenti questi, per giunta indissolubilmente connessi per quello che è stato precedentemente osservato, tanto che, sappiamo, l’attuazione dei fini della persona non può concepirsi fuori del nesso sociale e una vita sociale ordinata non può immaginarsi, se non faccia ricorso al sussidio dell’energie morali della persona e non dia opera, a sua volta, per l’attuazione di quei fini ultimi nella loro caratteristica personalità.</p><p class="paragraph" data-counter="44" id="p-44">Le azioni che s’incontrano e reciprocamente resistono, dunque, non son da considerare mere forze brute, ma forze illuminate ed elevate dal valore di ordine universale che ad esse attribuisce la conformità alla legge. Azioni quali si voglia possono resistere l’una all’altra nel senso della mera possibilità fisica. Ma qui il diritto non c’entra ancora. Siamo invece nel mondo del diritto, quando la resistenza è razionale, giustificata, giusta nel senso comune della parola; quando essa <em>può essere</em> non nell’ordine di una mera possibilità fisica, ma in senso ideale, alla stregua della universalità e razionalità di cui abbiamo parlato.</p><p class="paragraph" data-counter="45" id="p-45">Ciò non toglie, naturalmente, quello che è caratteristico dell’esperienza giuridica, la permanenza inalterabile del rapporto, la sua indisponibile obbiettività, in una parola la resistenza in atto dell’azione corrispondente come forza, la difesa contro l’ingiustizia. Ma pure in questa identità apparente del fenomeno e senza punto insidiare quel primo momento, c’è un elemento nuovo che trasfigura la situazione. Quei termini nuovi - giustizia, ingiustizia, atto illecito, ordine sociale - si trasferiscono in un nuovo mondo, ch’è della forza sì, ma della forza adoperata a servizio della giustizia, della forza qualificata e giustificata, della forza sì, ma pure della legge.</p><p class="paragraph" data-counter="46" id="p-46">Questi due momenti - giustizia e forza - vanno tenuti presenti entrambi, ma distintamente. Entrambi servono a definire l’esperienza giuridica. Un’azione giusta, che non si ponesse come forza, che non rifiutasse di sparire di fronte alle pretese altrui, che non combattesse, in una parola, per far trionfare la sua intrinseca giustizia, ci porterebbe fuori del mondo giuridico.</p><p class="paragraph" data-counter="47" id="p-47">Un’azione, d’altra parte, che s’imponesse per essere e resistesse perciò tenacemente all’azione altrui incompatibile, a prescindere da una qualificazione di giustizia veramente universale, ci porterebbe ugualmente fuori del mondo giuridico. Ci porterebbe nel mondo della forza bruta, della violenza, dell’utile indiscriminato, dove si lavora per distruggere e non per fondare la società e quindi contro l’uomo.</p><p class="paragraph" data-counter="48" id="p-48">Il diritto è una forza giusta o, se così preferiamo, una giustizia forte operante, che non rimette al domani il fare valere le sue ragioni<sup><a href="#curatornote-19" id="curatornote-ref-19">[19]</a></sup>. Né rinvia, né rinunzia ad assolvere il suo compito di resistenza e di difesa. Non cede il campo, non perdona o, meglio, attende per perdonare, che giustizia sia fatta. È <em>l’altro</em> che, come si diceva, non cede di fronte all’<em>uso</em> e ciò non solo nell’interesse dell’altro, ma proprio nell’interesse dell’uno che ha perpetrato l’ingiustizia, nell’interesse di tutti, per la salvezza di quello che di umano è in tutti e di cui si giocano le sorti nella sorte di ogni azione, anche la più minuta e periferica.</p><p class="paragraph" data-counter="49" id="p-49">Questo compenetrarsi di giustizia e di forza è il grande problema del diritto, il problema umano del diritto perché, quando la resistenza dell’altro si assume come dato di esperienza, come elemento della situazione storica di cui tien conto l’uno nell’atto dell’operare, del creare quel <em>quid novi</em> che è l’azione, può sorgere il dubbio che determinante dell'agire conforme all’ordine universale sia piuttosto la forza come tale che la giustizia ch’è in essa implicata; che sia quella cioè una determinante meramente economica e tutto il mondo del diritto perciò mondo di mera economia. Espressione dell’urto di diverse economie, le quali incidono l’una sull’altra e, operando con questa efficacia di ineliminabili resistenze, fan poi scaturire un equilibrio che rappresenta un ordine purchessia.</p><p class="paragraph" data-counter="50" id="p-50">Di più questa presenza autonoma, viva, irresistibile dell’altro tende a spostare l’accento dalla intimità della coscienza all’efficacia dell’ambiente, dal didentro al di fuori, dall’autonomia del mondo morale alla eteronomia del mondo economico. La forza è forza, comunque venga trasfigurata ed elevata, la sua presenza può sembrare superflua all’uomo eticamente orientato; può costituire addirittura una offesa alla sua libertà di giudizio e di determinazione; può costituire piuttosto che un avviamento un ostacolo frapposto alla creazione di quel libero mondo sociale, di quella chiesa di liberi spiriti, che l’uomo giusto attende perennemente a costruire.</p><p class="paragraph" data-counter="51" id="p-51">Si aggiunga la possibilità che la forza abbia solo apparenza di giustizia, corrisponda ad una valutazione di equità veramente particolare e non già universale. Si pensi, infine, alla possibilità che la giustizia della forza si sveli solo al termine di un lungo e difficile processo di comprensione, e s’intenderà come sia grave il problema del diritto, della sua umanità, della sua liberalità, ed eticità, s’intenderà come pesi questo compromesso tra giustizia e forza, tra amore e forza che il diritto fa ed il conseguente suo superamento, che è perennemente in atto in ogni uomo che abbia pienezza di vita morale.</p><p class="paragraph" data-counter="52" id="p-52">Di questa crisi del diritto è piena tutta la storia e la nostra personale esperienza etica<sup><a href="#curatornote-20" id="curatornote-ref-20">[20]</a></sup>. E da essa non si può prescindere, perché è essenziale alla definizione del diritto. L’antinomia tra la definizione del diritto alla stregua dell’economia e quella alla stregua dell’etica non è altrimenti risolvibile che tenendo conto di questo superamento. Perché questa compenetrazione di forza e di giustizia è appunto compenetrazione di economia ed etica, compromesso tra esse generatore di una crisi che si risolve con quel superamento, con quella vittoria dell’etica sull’economia che ci porta propriamente fuori del mondo del diritto, nel mondo morale cioè, nella pienezza della libertà, nella libertà della socialità essenziale dell’esperienza umana. C’è una insufficienza del diritto che si colma andando al di là del diritto, ricavandone e potenziandone, dei due costitutivi essenziali, quello dell’amore. Ciò vuol dire che il diritto ha una istanza alla sua stessa negazione; che questo momento essenziale rinvia alla pienezza della vita morale che è libertà, socialità, amore. Questo è il gioco dei rapporti tra fini immediati e fini ultimi del diritto; i fini ultimi, quelli veri, che sono propriamente metagiuridici, ma in funzione dei quali il diritto stesso va definito, perché tutto serve all’uomo, all’uomo intero nella pienezza della sua umanità.</p><p class="paragraph" data-counter="53" id="p-53">Quando si dice che ragion d’essere della esperienza giuridica è di stabilire un ordine dei rapporti in modo del tutto esterno, senza che occorra preoccuparsi dell’intima adesione del soggetto alla legge e cioè della libera determinazione di un ordine sociale, si ha riguardo al gioco primitivo e grossolano delle forze in contrasto, il quale conduce certo a stabilire un grezzo assetto dei rapporti umani. Ma si tratta, appunto, di promuovere una società degli spiriti, di volere libere adesioni. Da qualunque punto si parta della esperienza giuridica, si giunge a questo che è negazione o piuttosto inveramento del diritto; un andare al di là di esso e un includerlo interamente nel suo processo ch’è servito come strumento e occasione di questa purificazione. Perciò motivo remoto, ma vero, ma essenziale, del diritto è la produzione di un mondo sociale ordinato con la partecipazione cosciente e libera di tutti i soggetti, un mondo dominato da motivi di adesioni intime e personali, una <em><span about="https://w3id.org/moro/enoam/data/220003/v1/mention-7" class="mention organization" id="mention-7" property="dcterms:references" resource="https://w3id.org/moro/enoam/data/chiesa" typeof="deo:Reference">chiesa</span></em> la quale superi e includa lo Stato e ogni altro ordinamento dominato dal compromesso giuridico, la quale nasca dal dolore della perenne crisi del diritto.</p><p class="paragraph" data-counter="54" id="p-54">Così inteso, guardando a questi fini ultimi che si stabiliscono vincendo su quelli immediati, il diritto rappresenta, come si accennava all’inizio, lo spiegamento più completo della verità sulla vita, il trionfo della obbiettività nella subbiettività. Quando l’accettazione della legge si è piegata al riconoscimento dell’altro nella sua autonomia ed ha pur superato l’esteriorità della resistenza altrui, la società degli uomini è stabilita nella pienezza del suo significato, come trionfo della piena obbiettività (estensione del valore protettivo ed obbligante della esigenza morale ad altri soggetti) e della piena subbiettività (obbedienza ad un legge personale nell’accordo attuato con tutti i soggetti).</p><p class="paragraph" data-counter="55" id="p-55">A questo punto è indispensabile però dissipare un equivoco. L’equivoco della legge giuridica come volontà imperativa e coattiva del tutto sociale od in particolare dallo Stato<sup><a href="#curatornote-21" id="curatornote-ref-21">[21]</a></sup>. Finora abbiamo parlato di azioni, di libere azioni economiche od etiche, indipendenti ed interdipendenti. Il diritto ci si è presentato come un giuoco di azioni e reazioni nell’ambito della società, le quali poi non son capricciose e arbitrarie, ma obbediscono ad un criterio di universalità e verità, quello morale. Che non sempre poi quest’ultimo trionfi, che vi siano cioè reazioni (o azioni corrispettive) dominate da tutt’altro criterio, quello economico, non vuol dire, perché queste a loro volta rinviano ad altre reazioni, esse sì morali in una istanza che può essere infinita nel perenne fluire della vita e nelle rivoluzioni di leggi ed istituti. Questo gioco movimentato e complesso ha un suo ritmo, una sua frequenza, che si può cogliere e tentare di esprimere più o meno adeguatamente, in una formula ch’è la formula della legge.</p><p class="paragraph" data-counter="56" id="p-56">Questa ha valore appunto di una indicazione che riproduce in qualche modo il reale andamento (e libero andamento) della vita sociale.</p><p class="paragraph" data-counter="57" id="p-57">Ed è anzi, come vedremo poi, un sussidio indispensabile per l’azione della quale si risponde socialmente. Ma nulla più di questo; essa non è punto una volontà, una volontà autonoma, imperativa e coattiva dello Stato o di chi altro si voglia. Non è ammissibile, oltre la esteriorità di cui abbiamo parlato, un’altra e così grossolana. L’esperienza giuridica è un interferire di libere azioni, ciascuna delle quali ha la legge in se stessa, e legge, sia pure, necessariamente universale. Non bisogna scambiare, cioè, la tipica universalità della vita giuridica, come attività del diritto e universalità regolatrice della esigenza morale, con una grossolana volontà collettiva che comanda, al di fuori delle normali risorse dello spirito pratico, taluni comportamenti a preferenza di altri. Solo l’intima esigenza morale comanda. Ma essa è sappiamo una voce di universalità che si leva dal profondo dello spirito, che emerge dal fondo della umanità tutta. È la voce di ogni uomo, del soggetto giustapposto nel rapporto e di ogni altro. Che tutti, sappiamo, sono interessati alle sorti della umanità, al destino dell’umanità in ogni uomo di fronte ad un altro uomo.</p><p class="paragraph" data-counter="58" id="p-58">È una esigenza quindi personalissima e collettiva insieme, complessamente universale di una universalità svelata e consolidata dalla resistenza costante e pugnace di altri soggetti. Ma nulla di più. La formula della legge, in quanto goffamente riproduce l’estensione obbiettiva e universale dall’esperienza giuridica, può passare in una considerazione ingenua per una volontà nuova collettiva e imperativa, ma non è nulla di questo. In questo senso la volontà di tutti non esiste. Vero è invece che la volontà morale, in quanto universale, nell’atto ch’è volontà della persona singola, è volontà di tutti.</p><p class="paragraph" data-counter="59" id="p-59">E questa totalità del volere giuridico ha la sua efficace riprova nella volontà coincidente dell’altro soggetto, mentre la mancata attuazione di un volere, in questo senso, totale, importa la reazione e correzione dell’altro soggetto per la instaurazione in ogni situazione concreta di azioni aventi valore di universalità.</p><h2 class="title-2">Caratteristiche dell’esperienza giuridica</h2><h3 class="title-3">Significato del diritto oggettivo</h3><p class="paragraph" data-counter="60" id="p-60">Nelle lezioni precedenti abbiamo accennato, senza entrare in particolari, al diritto obbiettivo. Vi abbiamo accennato, ponendo in luce quella caratteristica obbiettività della esperienza giuridica, in forza della quale nella vita morale entra un elemento nuovo, e sia pure provvisorio, la pretesa che si difende, il diritto che resiste. In questo diritto subbiettivo, nei confronti dell’azione contrapposta, c’è un momento di obbiettività, quella salda permanenza del rapporto, quella incancellabile, ben equilibrata bilateralità della vita giuridica, di cui si diceva.</p><p class="paragraph" data-counter="61" id="p-61">Certamente nelle indicazioni correnti diritto obbiettivo è assunto in altro senso e sta a contrassegnare la norma imperativa (magari statuale), come volontà sopraordinata, come schema operante dell’armonia collettiva, in contrapposta alla pretesa del singolo, che è elemento costitutivo dell’ordine totale<sup><a href="#curatornote-22" id="curatornote-ref-22">[22]</a></sup>. Tanto che pare quest’ultimo il frutto di una attribuzione, il riflesso, in quel che è concreto e particolare, dell’ordine astratto e oggettivo dei rapporti umani. Ma a ben guardare, questa intuizione manifesta la particolare pretesa come inviolabile in ragione appunto della sua obbiettività dell’ordine universale nel quale rimane integro il rapporto nella sua immanente duplicità. L’ordine universale e l’ordine obbiettivo è l’ordine della intangibilità della relazione come tale, è il riconoscimento del valore di ogni elemento della relazione, l’affermazione della obbiettività (valore incontrovertibile) di quello che è subbiettivo e particolare come termine della relazione che rinvia all’altro, termine esposto al gioco instabile della relazione.</p><p class="paragraph" data-counter="62" id="p-62">La obbiettività della esperienza giuridica non esprime soltanto la universalità dell’ordine come nella vita morale intesa in senso stretto, ma, di più, il rilievo pieno di ogni particolare elemento costitutivo dell’ordine, che, valendo come universale, non può essere annullato.</p><p class="paragraph" data-counter="63" id="p-63">È il riflettersi dell’universale in ogni particolare e il ritrovarsi in esso; è ogni particolare chiamato ad esprimere l’universale, a manifestarne l’esigenza, a lottare per il suo trionfo.</p><p class="paragraph" data-counter="64" id="p-64">Proprio per quello scambio, ch’è comune nella scienza tra diritto obbiettivo e subbiettivo, l’obbiettività di cui si parla a proposito dell’esperienza giuridica è quella propria del diritto subbiettivo ed implicita sempre in esso come pretesa giusta e, in linea di principio, inviolabile. Il diritto obbiettivo si risolve nel presentare giustapposti in una correlazione immutabile il diritto e l’obbligo<sup><a href="#curatornote-23" id="curatornote-ref-23">[23]</a></sup>.</p><p class="paragraph" data-counter="65" id="p-65">C’è poi appena bisogno di osservare, dopo quello che è stato detto e che sarà del resto ripreso e chiarito ancora, che la rilevanza della posizione <em>altrui</em> di giustizia, la sua obbiettività ed indisponibilità è consolidata e assicurata da una più complessa posizione <em>altrui</em> che si svolge intorno alla prima e si esprime nelle reazioni degli organi sociali, di cui abbiamo detto.</p><p class="paragraph" data-counter="66" id="p-66">L’obbiettività del diritto, il diritto come norma cioè, si risolve nell’immancabile interferenza delle azioni secondo un criterio immanente di ordine. L’obbiettività del diritto è la <em>normalità</em> implicita della esperienza giuridica. Normalità di equilibrio, data non in uno ma in mille punti dello spazio giuridico.</p><h3 class="title-3">Imperatività</h3><p class="paragraph" data-counter="67" id="p-67">Va ripudiata la imperatività intesa nel senso tradizionale come volontà dello Stato che s’impone alla volontà del suddito indirizzandola<sup><a href="#curatornote-24" id="curatornote-ref-24">[24]</a></sup>.</p><p class="paragraph" data-counter="68" id="p-68">Questa idea non può essere accolta, perché attribuisce allo Stato (od alla collettività in genere) una volontà a sé stante e prospetta strumenti di determinazione del volere sconosciuti nel mondo dello spirito pratico. Il diritto non è - sappiamo - una esperienza dell’azione del tutto nuova di fronte all’esperienza dell’azione moralmente valutabile. Non v’è una ragione di agire (determinazione imperativistica) che sia in senso stretto giuridica o, peggio, di giuridicità statuale. V’è invece un’azione eticamente orientata che tien conto di altre azioni che fanno riferimento a valori etici; e ciò nello spirito universale della eticità. C’è una libera azione che sorge in una situazione storica, nella quale son presenti azioni di altri soggetti.</p><p class="paragraph" data-counter="69" id="p-69">Neppure nella fase della coazione, la quale dovrebbe essere poi l’ultima e più significativa manifestazione della imperatività tradizionale, v’è altro che libere azioni di fronte a libere azioni, un complicarsi, sia pur pieno di ricchissimo significato, della situazione storica nella quale il soggetto deve operare.</p><p class="paragraph" data-counter="70" id="p-70">E tuttavia di imperatività si può e si deve in altro senso parlare, come richiamo a quella inderogabile ragion d’essere dell’azione, che è il suo essere in universale, il suo valore etico in una parola. Questo punto di vista non può essere escluso, finché si conservi al diritto il carattere di esperienza, in senso largo, morale. Allora, pur respingendo l’idea di un comando esteriore, collettivo, si dovrà essere pronti a riconoscere che siamo ancora nel mondo del comando come esigenza intima che esprime la vocazione universale propria dell’uomo. Quale che sia il valore che si attribuisce alla formula esteriore della legge, la quale si limita ad esprimere talune frequenze, per così dire, statistiche di comportamenti correlativi, è certo che i comportamenti umani, nell’ambito della vita morale, sono determinati da un’intima esigenza etica, la cui caratteristica universalità costituisce il fondamento naturale di quel ritmo normale dell’esperienza giuridica, che la formula di legge tenta di cogliere ed esprimere.</p><p class="paragraph" data-counter="71" id="p-71">Come poi si complichi il comando etico nella vita sociale per la comune vibrazione morale di tutti i soggetti interessati alla conservazione della vita associata, come, soprattutto, esso si rifletta caratteristicamente dal soggetto obbligato a quello che accampa e può accampare pretese al mantenimento di quell’ordine, non c’è più ormai bisogno di dire.</p><p class="paragraph" data-counter="72" id="p-72">Ciò permette di riaffermare, pur nel ripudio dell’imperatività intesa nel senso tradizionale, taluni principi che sono comunemente ripetuti a proposito di questa che vien chiamata la prima caratteristica della norma giuridica. Così, innanzi tutto, la distinzione, come si dice, fra legge naturale e legge giuridica, nel senso che la prima riflette quel che è nell’ordine della causalità naturale dei fenomeni e, manifestando quel che è, non può essere smentita dal corso reale degli eventi, mentre la seconda, riferendosi a liberi comportamenti umani, indica quel che dev’essere e può essere bene derogata dalla realtà. Con la conseguenza che, proprio nell’atto della sua violazione, la verità della legge brilla di fulgida luce e la sua forza si fa, nel soggetto offeso nel suo diritto e negli altri cointeressati al trionfo della giustizia, efficacemente operante nella forma caratteristica della sanzione.</p><p class="paragraph" data-counter="73" id="p-73">Ora noi dobbiamo escludere che tutto ciò si riferisca alla esteriore ed impotente formula di legge, la quale costituisce soltanto, come meglio vedremo, un dato di esperienza rilevante nello svolgimento dei comportamenti umani. Ma ben si può applicare invece a quell’intimo comando morale, a quella profonda vocazione universale dell’uomo, ch’è certamente operante, e caratteristicamente operante, nell’ambito della esperienza giuridica. Pur riconoscendo che il valore è implicito nel fatto e non ne è invece una esteriore sovrastruttura, abbiamo infatti già rilevato che il valore può essere per un momento distinto dal fatto, per mettere in luce di quello la inderogabile esigenza, la superiorità di fronte al fatto che può essere, invece che etico e perciò universale, puramente economico e perciò particolare. Questo complesso, imprevedibile ed incoercibile, svolgimento della libertà umana, questo essere indefinito ed aperto del volere che può trascorrere traverso tutte le esperienze senza esaurire le sue risorse, caratterizza il mondo morale e quindi quello giuridico come mondo di un comando (che è poi quello della coscienza individuale sensibile all’universale) derogabile in concreto e pur sempre vivo ed operante. Vi è cioè in questo mondo una risorsa alla quale può farsi sempre ricorso, un residuo d’infinito che impedisce al concreto atto voluto di esaurire tutto il volere, all’atto puramente economico di spegnere nel soggetto singolo e negli altri membri della società la luce della universalità. Perciò con il diritto è data sempre la possibilità del torto ma il torto non può pretendere di cancellare il diritto, facendosi esso stesso tale. Questa è la caratteristica impotenza o nullità dell’illecito giuridico, la quale vien rilevata mediante la sanzione.</p><p class="paragraph" data-counter="74" id="p-74">Ciò permette di definire agevolmente i rapporti tra il diritto e la forza. E qui per forza s’intende evidentemente l’azione che si pone nel contesto sociale ed urta inevitabilmente con altre, influenzandole e condizionandole. È chiaro che un rapporto tra <em>azioni</em> è dato, comunque queste si atteggino, anche se, quindi, l’una azione soffochi l’altra o comunque la limiti nel suo slancio, a prescindere dalla convalida che ad un tale ordine venga dalla universale legge morale. Questa incidenza dell’azione sull’azione, questo tener conto dell’azione altrui (anche l’impedimento si risolve, in fondo, in un tener conto) ha le forme della giuridicità, rappresenta un modo del «socializzarsi» dell’azione, ch’è l’essenza nucleare del fenomeno giuridico. Tanto è ingannatrice questa forma, che taluno ha sostenuto nel corso del pensiero umano l’identificazione del diritto con la forza, la parificazione, cioè di una socializzazione quale che sia ad una socializzazione secondo giustizia.</p><p class="paragraph" data-counter="75" id="p-75">Ed invece, per quanto si è visto, criterio della normalità dell’esperienza sociale è l’etica e non l’economia, il diritto e non la forza. Non qualsivoglia posizione assunta da soggetto di fronte a soggetto, sol che abbia possibilità di essere, costituisce diritto, ma solo quella che, avendo la forza di resistenza e di difesa caratteristica della esperienza giuridica, è tuttavia giustificata per un riscontro con la legge morale universale. Il diritto è anche forza, come si è visto, ma è ben più che forza, quel volere intrinseco cioè, quell’anima di universalità che la forza completamente trasfigura.</p><h3 class="title-3">Bilateralità</h3><p class="paragraph" data-counter="76" id="p-76">Alla bilateralità del diritto si è già largamente accennato, perché è questo elemento essenziale, per intendere la natura del fenomeno giuridico<sup><a href="#curatornote-25" id="curatornote-ref-25">[25]</a></sup>.</p><p class="paragraph" data-counter="77" id="p-77">Ora dobbiamo ritornare sul tema per alcune osservazioni chiarificatrici. Dunque essenziale all’esperienza giuridica è che l’azione sia centrata tra le altre azioni e sia guardata nelle influenze che, rispettivamente, subisce e determina. Il diritto è fenomeno bilaterale ed obbiettivo nel senso già visto; rappresenta cioè il trionfo della giustizia, così come si presenta in tutti i termini del rapporto di equilibrio che la esprime. È una giustizia (valore universale e conseguente compatibilità e coordinazione delle azioni) che combatte nel soggetto interessato la sua battaglia ed oppone così resistenza al tentativo di soffocarne le ragioni. In modo tale che la verità morale delle azioni umane in società risulta pienamente spiegata e operosa e forte come non mai.</p><p class="paragraph" data-counter="78" id="p-78">Qui occorre dare un chiarimento intorno alla estensione ed al significato di questo intervento di terzi, che costituisce per sua parte la situazione storica, nella quale il soggetto dell’esperienza giuridica è chiamato ad operare.</p><p class="paragraph" data-counter="79" id="p-79">Questi terzi - sappiamo - sono altri che il soggetto immediatamente controinteressato. È tutta quella che vien chiamata collettività e cioè i singoli estranei al rapporto, unitariamente considerati e come ipostatizzati in questa mitica entità collettiva, che si assume poi fornita di una volontà imperativa autonoma. Questa tendenza è - sappiamo - vivace nella scienza giuridica, la quale suole contrapporre alla forza di un soggetto la forza dell’entità collettiva, alla forza bruta di un soggetto la forte giustizia della collettività che opera attraverso suoi organi, mentre poi vede la resistenza del soggetto giustapposto nel rapporto come un riflesso accessorio e secondario di questa trascendente e predominante posizione di giustizia dell’intera collettività (diritto subiettivo come derivazione del diritto obbiettivo).</p><p class="paragraph" data-counter="80" id="p-80">Ora certamente la presenza dei terzi disinteressati ha un suo significato. Indubbiamente il soggetto che opera come organo sociale, con un <em>animus</em> sociale, rappresenta quella voce universale della coscienza morale che echeggia in tutti gli uomini in quanto uomini, che difende la sua causa (che è la causa dell’universalità dell’uomo, della sua vocazione propriamente umana) benché non sia in gioco un proprio interesse personale. In questo senso la imperatività della esperienza giuridica non è solo l’affiorare nella coscienza del singolo del motivo operante della sua universalità, ma è ben più una comune e costante vibrazione etica, la quale è, nella stessa libera determinazione del soggetto, di rilevantissimo significato. Ma da ciò non è lecito dedurre quella derivazione e accessorietà del diritto subbiettivo dall’obbiettivo, sulla quale punta la scienza e che si risolve in fondo nel porre una differenza qualitativa tra la posizione di giustizia assunta dalla c.d. collettività e quella del singolo<sup><a href="#curatornote-26" id="curatornote-ref-26">[26]</a></sup>. Invece queste son cose qualitativamente identiche, risolvendosi tutte in un operare della coscienza morale, come una qualifica di legittimità dell’azione giustapposta nel rapporto. È sempre, insomma, lo stesso valore che si afferma come diritto subbiettivo od obbiettivo, il limite invalicabile, cioè della universalità propria dell’uomo, la quale si presenta uguale e costante al soggetto obbligato, a quello che accampa pretese particolari e giuste, all’organo sociale che accampa una generica e pur concretissima pretesa di giustizia. Quello che cambia è l’estensione della esperienza di questa comune vibrazione morale, la quale, passando dal soggetto interessato agli altri disinteressati, acquista un valore d’imparzialità, una purezza di vera universalità, una impareggiabile forza di realizzazione.</p><p class="paragraph" data-counter="81" id="p-81">Qui cade opportuno considerare rapidamente i rapporti tra diritto e morale, il quale è tema preferito della scienza giuridica tradizionale.</p><p class="paragraph" data-counter="82" id="p-82">Anche a questo proposito molte cose sono state già dette di passaggio. Gioverà solo richiamare quella posizione scientifica che, facendo perno sulla esteriorità del diritto di fronte alla morale, costituisce certo una svolta decisiva nella trattazione dell’argomento.</p><p class="paragraph" data-counter="83" id="p-83">Ora di esteriorità veramente non si può parlare, se ha un fondamento tutto quello che abbiamo detto sinora. Il diritto, nel suo nucleo essenziale, è un ordine degli spiriti, uno strumento di libertà, intesa questa nel suo pieno significato come compiuta attuazione di vita morale. Esso non si contenta punto di assicurare un ordine esteriore dei rapporti, perché questi, in ciò che hanno di umano, sono un modo di essere della coscienza, sicché di un loro essere ordinato non si può parlare, finché la interiorità dell'uomo sia assente. Di più, dire interiorità, val quanto dire libertà piena, vittoria sul compromesso di forza ed amore, in che il diritto immediatamente consiste. Così il diritto - abbiamo visto - è inserito come un particolare momento nel circolo della vita morale e si nega perennemente nel suo caratteristico compromesso, per far luogo alla pienezza amorosa e libera, della esperienza etica. Questo momento dunque appartiene alla vita morale e ne prepara e determina il compiuto svolgimento. In quel suo tipico modo di essere della presenza attiva, della resistenza dell’<em>altro</em> soggetto a difesa della giustizia, esso serve la formazione dell’ordine universale in tutte le coscienze.</p><p class="paragraph" data-counter="84" id="p-84">È questo il suo punto di arrivo, nel quale esso è propriamente superato; ma è un punto di arrivo per il quale è condizione indispensabile l’esperienza giuridica così come noi l’abbiamo intesa; esperienza bilaterale, ch’è il nucleo essenziale di verità della esteriorità affermata nella dottrina tradizionale.</p><p class="paragraph" data-counter="85" id="p-85">È vano perciò porre il problema in termini di concordanza o discordanza tra norme giuridiche e norme morali. Il punto saliente non è qui. Non si tratta di una coerenza tra norme ma piuttosto di stabilire fra i due mondi quella compenetrazione che noi ci siamo sforzati fin qui di accennare e della quale è inderogabile conseguenza l’accordo delle valutazioni. Se questo manchi, si determinano le rivoluzioni della vita giuridica.</p><h3 class="title-3">Generalità</h3><p class="paragraph" data-counter="86" id="p-86">La caratteristica della generalità si suole attribuire naturalmente alla norma ed intendere come espressione dell’astrattezza di quest’ultima, che è disciplina - si dice - di casi tipici (astrazioni), per garantire l’eguale trattamento giuridico di tutti i soggetti e con esso la libertà. Noi tenderemo invece a definire ancora una volta con questo mezzo la intera esperienza giuridica invece che la norma. Ed intanto dobbiamo subito sottoporre a critica l’idea di una disciplina astratta per casi tipici, delineati cioè secondo uno schema essenziale di rilevanza giuridica, la quale idea si ricollega all’altra di una norma esteriore imposta coattivamente dallo Stato. Alla stregua di questa ultima intuizione si può pensare ad un comando (che nel suo riflesso attivo è garanzia), il quale sia <em>preordinato</em> di fronte ai casi della vita storica, ai quali esso si riferisce e che lo rendono concretamente applicabile. Tanto che - si pensa - la disciplina così data imperativamente ai rapporti umani, non essendo ispirata a considerazioni di particolari persone, ma all’astratto, all'oggettivo <em>caso</em> da regolare, risulta veramente imparziale e giusta.</p><p class="paragraph" data-counter="87" id="p-87">Ma una siffatta esteriorità della norma, un siffatto rapporto da astratto a concreto noi non possiamo ammettere. Per noi il diritto si risolve nel gioco complesso delle azioni che si giustappongono ad azioni alla stregua di un criterio, universale ed intimo insieme, quello morale, che è la sola valida fonte normativa nella coscienza umana.</p><p class="paragraph" data-counter="88" id="p-88">Ed allora la generalità ed astrattezza del diritto non si riferiscono tanto alla, in fondo impotente, formula della legge, la quale formula è astratta sì per la sua stessa natura, ma non regola nulla. Esse esprimono invece la universalità (e quindi obbiettività ed imparzialità) della determinazione morale nell’ambito della vita sociale. Sappiamo bene che convalida di ogni posizione di giustizia nell’esperienza sociale è appunto una legge universale di ordine, la quale tutti gli uomini inderogabilmente vincola e protegge in vista della loro umanità ed a prescindere dalle infinite particolarità proprie delle singole persone.</p><p class="paragraph" data-counter="89" id="p-89">Ciò implica, ancora una volta, una superiorità del valore di fronte al fatto come dominio della universalità del valore sugli infiniti atteggiamenti del fatto. La inderogabile esigenza dell’atto, la ragion d’essere in universale, sussiste uguale di fronte ad ogni uomo in ogni situazione storica. L’atto morale consuma l’universale nel particolare e in questa sintesi naturale l’universale non è dominato dal particolare, ma impone ad esso la sua legge. Questo è il significato della generalità, e cioè universalità del diritto, la superiorità del valore sul fatto, dell’universale sul particolare. E ciò è l’essenza stessa dell’atto morale.</p><p class="paragraph" data-counter="90" id="p-90">Questa eguaglianza di fronte alla legge si risolve naturalmente in una garanzia di libertà. Che libertà è, come vedremo meglio poi, libertà nella legge e in questo senso il diritto è veramente, nella sua disciplina rigorosa, un riscatto di libertà. E libertà è l’accettazione della legge in quanto universale e cioè rivelazione completa dell’umanità. La eguaglianza di trattamento di ogni particolare comprova la effettiva universalità della determinazione morale e la conseguente conquista di libertà. Finché il trattamento è disuguale, la determinazione non è veramente universale e la libertà è soffocata. Il diritto non può che essere perciò generale; se tale non fosse, esso contraddirebbe se stesso nella sua immanente eticità. Avendo apparenza di diritto, non sarebbe poi tale.</p><p class="paragraph" data-counter="91" id="p-91">A proposito della generalità del diritto si parla di equità come correttivo della prima. Per equità s’intende un criterio di sapiente adattamento della norma astratta al caso concreto, una duttilità del diritto, la quale appunto fa sì che il diritto non sia rigoroso, stretto e, in buona sostanza, ingiusto<sup><a href="#curatornote-27" id="curatornote-ref-27">[27]</a></sup>. Poiché, se è vero che il diritto ha da essere generale per garantire, nell’eguale trattamento legale, la libertà di tutti, è pur vero che una trascuranza delle particolarità del fatto e della persona conduce proprio ad ingiustizie, ad un trattamento mediocremente uguale, quando invece dovrebbe essere diverso. L’equità è definita così come il diritto del caso singolo e non è quindi una norma rigida, ma un duttile criterio di giustizia che il giudice applica caso per caso.</p><p class="paragraph" data-counter="92" id="p-92">Anche per la nostra concezione certo si può parlare di equità, anzi essa è tutt’uno con la generalità del diritto. Se questa è infatti nient’altro che la universalità propria dell’esigenza morale, così come si afferma nella società e la domina, è chiaro che non può non tenere conto della particolarità, perché nel particolare l’universale vive e in esso realizza pienamente la sua universalità. Tanto più un diritto è universale, quanto più è aderente al particolare. Perché diritto è l’atto eticamente orientato ed esso è appunto concretezza particolare in una coerenza con il tutto, che è il suo essere in universale.</p><h3 class="title-3">Coercibilità</h3><p class="paragraph" data-counter="93" id="p-93">Lo schema del fenomeno della coazione giuridica è di una reazione sociale alla commissione dell’atto illecito, la quale tende ad annullare la situazione illecitamente prodotta ed a restaurare, magari in una equivalenza ideale, quella preesistente. Ad essa si guarda come ad una caratteristica essenziale dell’esperienza giuridica, la quale sarebbe definita in ragione di questa immancabile vigorosa reazione che la società pone a difesa della sua esistenza, che appunto l’illecito ha tentato di compromettere<sup><a href="#curatornote-28" id="curatornote-ref-28">[28]</a></sup>. Nel fenomeno della coazione si riflette così pienamente la socialità propria del diritto, il suo essere giustizia affermata e realizzata, intorno al singolo interessato, dalla intera collettività. Così questa forza realizzatrice di giustizia è pensata come invincibile, perché è la forza di tutti contro quella di uno. Così il diritto, perché coattivo, consegue necessariamente i suoi fini; esso è un’energia realizzatrice, una volontà costante, seria, veramente efficace di ordine<sup><a href="#curatornote-29" id="curatornote-ref-29">[29]</a></sup>.</p><p class="paragraph" data-counter="94" id="p-94">Intorno a questo schema corrente della coazione giuridica noi svolgeremo alcune osservazioni. Innanzi tutto per stabilire il fondamento del fenomeno, per collegarlo - come a noi pare essenziale - in modo diretto ed esplicito con la imperatività e bilateralità (socialità) dell’esperienza giuridica, delle quali abbiamo già parlato.</p><p class="paragraph" data-counter="95" id="p-95">Abbiamo avvertito infatti sin dall’inizio che il diritto s’inserisce come un particolare, significativo momento della esperienza morale, in quanto rappresenta il vigoroso rilievo del termine giustapposto nel rapporto, e quindi la vita del rapporto come tale, la sua permanenza, la sua costanza, la sua attiva posizione di difesa di fronte ad ogni eventualità che sia turbato il caratteristico, perfetto equilibrio di persone, nel quale esso si concreta. Abbiamo inoltre distinto questa operante posizione di giustizia del soggetto attivo del rapporto da qualsivoglia esercizio di forza indiscriminata, in quanto quella appunto reca in sé implicita una convalida di valore universale per la sua rispondenza ad un criterio morale per tutti egualmente vincolante Abbiamo infine osservato la presenza, accanto all’azione insopprimibile del soggetto attivo del rapporto, di altre azioni poste in essere da soggetti, quali, forniti come sono di un <em>animus</em> sociale, si presentano come organi della collettività ed esprimono, o pretendono esprimere, nella loro azione singolare, le complesse intuizioni dell’ambiente storico nel quale il sistema di diritto vive.</p><p class="paragraph" data-counter="96" id="p-96">Con ciò è definito già, nei suoi termini essenziali, il fenomeno della coazione, il quale non è un che di aggiunto di fronte alle caratteristiche imperatività e socialità del diritto, ma è queste stesse nel loro tipico, immancabile svolgimento. La coazione è la difesa esercitata dal soggetto attivo del rapporto, la resistenza efficace che esso oppone all’attentato compiuto ai danni della sua posizione di giustizia. Nel suo nucleo essenziale essa è sempre una resistenza e una difesa, anche se sembri svolgersi piuttosto nella forma di una reazione più o meno efficace all’illecito commesso, di una riparazione, restaurazione, vendetta sociale o come altri si voglia dire. Ma si abbia riguardo a quel che si ripara o restaura, al risultato (almeno per equivalenza ideale) di questa vendetta e si vedrà riaffiorare l’azione indebitamente soffocata, la posizione di giustizia che invano si tentò di compromettere. La coazione o sanzione è dunque una forma estrema di resistenza dell’azione giusta nel rapporto, la quale in tal modo effettivamente sopravvive e vince. Ciò per quanto riguarda il soggetto che costringe; intorno a colui che subisce la coazione si diranno fra breve altre cose.</p><p class="paragraph" data-counter="97" id="p-97">Che l’azione giusta poi non possa cedere, non debba cedere, non ha bisogno di dimostrazioni, perché ciò è implicito nel significato della esperienza giuridica, come fenomeno di equilibrio, stabilito con risorse di eticità, nei rapporti umani, nella giustizia e cioè nella normalità sociale dell’azione.</p><p class="paragraph" data-counter="98" id="p-98">È da considerare inoltre la interferenza con l’azione di resistenza del singolo interessato dell’azione che svolge il soggetto operante con <em>animus</em> sociale. Anche questo momento è caratteristico ed essenziale dell’esperienza giuridica. L’ordine reciproco delle azioni non è - abbiamo già osservato - un fatto d’interesse individuale, bensì sociale. Nel destino della singola azione, che sia ordinata o meno, ispirata o meno all’universale, è in gioco il destino stesso dell’umanità, lo svolgimento etico in tutti i soggetti. Perciò la difesa dell’azione giusta è assunta da tutti i soggetti sensibili alla voce della giustizia e ciò con un significato rilevantissimo, la chiarificazione piena del valore universale dell’azione che resiste all’attacco illegittimo, l’esclusione anche del più lontano sospetto che questa sia lotta di forza bruta contro forza bruta, gioco di equilibrio tra prepotenze prive di ogni valore di eticità.</p><p class="paragraph" data-counter="99" id="p-99">Tanto vero che l’amministrazione della giustizia, ch’è strumento per applicare la sanzione, è sottratta alla tentazione di passionalità e parzialità del singolo soggetto ed affidata a soggetti disinteressati ed operanti con quell’<em>animus</em> sociale, di cui si è detto. Ciò non significa esclusione del soggetto singolo, ma partecipazione di lui al serio, sereno, oggettivo <em>processo</em>, mediante il quale la sanzione viene irrogata. Processo, si noti, il quale non potrebbe svolgersi senza di lui, quale che sia la parte che egli vi prende, come neppure potrebbe svolgersi senza la collaborazione del soggetto, presunto autore dell’illecito, nei cui confronti la sanzione deve venire irrogata. Da ciò appaiono chiare le interferenze tra questi due ordini, egualmente indispensabili, di azioni e risulta confermato il motivo di socialità, di rilevanza sociale, di cointeresse sociale, il quale è caratteristico dell’esperienza giuridica. In questa luce s’intende come, una volta affermata la legittimità dell’uso della forza (resistenza tenace dell’azione giusta) a servizio della giustizia, la partecipazione sociale all’attività di difesa rappresenti la formazione di un complesso invincibile di forze di cui la giustizia si serve per trionfare, in definitiva, un potenziamento della efficace operosa azione ordinatrice del diritto.</p><p class="paragraph" data-counter="100" id="p-100">Da quanto abbiamo detto dovrebbero risultare chiari così il significato come i limiti di efficacia del fenomeno della coazione. Banali appaiono perciò in quest’ordine di idee alcune obbiezioni che si suole opporre alla coazione giuridica. Si nega così che il diritto sia coattivo, perché talvolta non si spinge a reprimere l’illecito per circostanze varie che impediscono in linea di fatto la coazione. Ma questo fallimento contingente e puramente di fatto non tocca - è chiaro - la verità del fenomeno. Così è insignificante appellarsi alla impossibilità di riprodurre la situazione preesistente alla commissione dell’illecito, per negare che l’esperienza giuridica sia caratterizzata dalla coercibilità, così come noi l’abbiamo intesa. Perché qui si tratta di trionfo della giustizia, di riaffermazione dei valori universali dell’azione e, una volta chiara la equivalenza ideale delle situazioni di fatto per la permanenza, veramente essenziale, della eticità, non v’è più luogo a dubitare della impotenza del diritto a difendere le sue posizioni. È chiaro che nel mondo morale il ritrovamento della verità è cosa diversa dal non averla mai smarrita. Ma proprio questo ritorno in se stessi, questo rifugiarsi nella suprema risorsa della inesauribilità del libero volere nel concreto atto voluto, è il bene equivalente idealmente a quello che non fu mai perduto nella vicenda della vita.</p><p class="paragraph" data-counter="101" id="p-101">Assai più significante, e tale anzi che tocca il nucleo del problema, è la difficoltà proposta relativamente alla incapacità dell’azione umana a piegare il volere altrui, che è per natura libero.</p><p class="paragraph" data-counter="102" id="p-102">Senonché da questa incontestabile considerazione non si può ricavare la conseguenza che l’esperienza giuridica non è caratterizzata dalla coercibilità. Si può e si deve dire soltanto che quest’ultima non va intesa come volgare costrizione, la quale pretenda sostituire l’originale, libera azione del soggetto; la coazione non piega il volere né aspira a tanto, ma piuttosto incide nella caratteristica forma di una resistenza pugnace in una situazione storica, che è condizione di fatto dell’azione e opportunamente la modifica. Ciò conduce, tra l’altro, alla preannunziata considerazione dei riflessi della resistenza armata, in cui la coazione si concreta, nei confronti del soggetto che la subisce.</p><p class="paragraph" data-counter="103" id="p-103">Dunque la coazione, che è il permanere integro dell’azione giusta del soggetto attivo del rapporto collegata con l’azione del soggetto ispirato ad un <em>animus</em> sociale, non tocca la libertà del soggetto, se non nella forma in cui questa può essere determinata, da condizioni di fatto, cioè, delle quali la libertà tien conto nell’atto che si esprime nell’azione. Ciò costituisce il limite e insieme l’umana grandezza della coercizione giuridica, la quale non è veramente operante, se non nel punto in cui il duro e tagliente dato di fatto si è tramutato, nel riconoscimento del soggetto, in un motivo operoso di vera libertà.</p><p class="paragraph" data-counter="104" id="p-104">Alla coercizione come tale cioè non è rimesso il compito della definitiva restaurazione dell’ordine etico giuridico, ma solo quello, di tanto più modesto, di porre le condizioni che agevolino questo ritrovamento del soggetto, che si opera in definitiva con gli strumenti insostituibili della libertà della persona umana. Tutta la sua grandezza è in questa finalità squisitamente etica cui serve. Il suo limite è nell’essere, in quanto forza, e sia pure forza giusta, soltanto condizione di questa rinascita, e, per giunta, condizione equivoca, arma terribilmente pericolosa. Tanto che al soggetto può presentarsi, almeno inizialmente e magari con una certa durevolezza, come forza offensiva che sia piuttosto motivo di dispettosa resistenza, che avviamento ad una libera adesione all’ordine così proposto; piuttosto motivo per perpetuare l’ingiusto conflitto, che aiuto offerto per risolverlo.</p><p class="paragraph" data-counter="105" id="p-105">Ma certamente, a prescindere dalle particolari reazioni, il significato di questa forza, usata per trionfo della giustizia è come di una esemplificazione di quest’ultima, avviamento ad una libera accettazione. E s’intende bene che garanzia del successo è la misura dell’amore, che, reagendo, individuo e società pongono nella loro reazione; è la sincerità del desiderio di bene, la effettiva imparzialità, la ponderatezza che animano i soggetti i quali entrano in questa vicenda. Allora la situazione storica in cui il colpevole opera e che condiziona la sua azione s’illumina di una luce nuova e può diventare determinante efficace di una libera accettazione dell’ordine. In quel punto la forza non pesa più; il diritto è propriamente superato, come sappiamo; inverato nella sua anima di amore. Questo è, ci è noto, il fine ultimo del diritto, che ne illumina i fini immediati.</p><p class="paragraph" data-counter="106" id="p-106">Certo la discordanza tra soggetto e soggetto può permanere e restare così l’uso della forza un fatto bruto, insignificante nel mondo dello spirito. Ciò può avvenire per capriccio del soggetto, nel quale l’arbitrio sostituisce la vera libertà. In quel punto il diritto è fallito e resta perciò un ineliminabile residuo di male che in qualche modo la società può dissolvere con una sovrabbondanza di bene in altri soggetti per la misteriosa capacità di redenzione della comunità umana.</p><p class="paragraph" data-counter="107" id="p-107">O può invece questa permanente discordanza rappresentare un rifiuto di riconoscere come effettiva ed universale giustizia quella di cui la forza si pone a servigio; un contrapporre a ragione un proprio criterio di sostanziale universalità all’altrui formale ed ipocrita. In questo caso il fallimento della coazione è trionfo di vita morale. Questo chiudersi pieno di orgoglio del soggetto in se stesso, questo suo avanzare la propria verità contro la pretesa altrui, è una vera, sana, feconda rivoluzione. Ed è fermento di eticità, avanzamento di vita civile</p><h2 class="title-2">Intorno al fondamento del diritto</h2><h3 class="title-3">Diritto naturale e diritto positivo</h3><p class="paragraph" data-counter="108" id="p-108">Dopo quello che è stato chiarito nelle precedenti lezioni, possiamo soffermarci un poco a stabilire il fondamento del diritto, in altre parole l’energia dello spirito operante nella esperienza giuridica. A questo proposito vale la pena di richiamare le dottrine, alle quali del resto si è già avuto occasione di accennare, le quali identificano il diritto con la forza e qualificano perciò la giustizia come il contenuto di utilità del più forte. Fondamento del diritto sarebbe perciò la categoria dell’utile individuale nella forma più esasperata e libera di freni che si possa immaginare. Qui non è neppure preso in considerazione quel qualche equilibrio di fatto che viene a stabilirsi attraverso l’urto di forze avverse; qui gioca il dato della prepotenza senza veli né limitazioni. C’è indubbiamente in questa concezione<sup><a href="#curatornote-30" id="curatornote-ref-30">[30]</a></sup> un appropriato richiamo alla concreta realtà dell’esperienza giuridica come trama di azioni umane che s’incontrano e confliggono e si sovrappongono l’una all’altra. Ma c’è pure il rifiuto di prendere in considerazione una normalità quale che sia diversa da questa, veramente irrazionale, del puro fatto della prepotenza. L’esperienza giuridica si risolve ancora nella vicenda “socializzazione” dell’azione, ma è questa tale vicenda che accoglie come legittimo un prendere posizione quale che sia di un’azione di fronte all’altra, un mero prepotere di fatto, pur che torni ad utilità del soggetto, purché ne soddisfi l’esigenza economica.</p><p class="paragraph" data-counter="109" id="p-109">Una tale posizione di pensiero, mentre identifica il diritto con l’utilità del singolo nella misura della capacità di quest’ultimo d’imporla ad altri come criterio dell’azione, rinunzia in realtà a definire la giustizia e cade nel più amaro dissolvitore scetticismo. Ciò è così evidente che nell’ambito di questo stesso ordine di idee non si sostiene tanto che il diritto s’identifichi con la forza, quanto che non vi siano punto giustizia e diritto, quasi che il vigore della tradizionale augusta concezione del diritto come giustizia sia ancora così grande, da permettere una critica corrosiva dell’idea della giustizia, ma non già una puntuale e netta riduzione della giustizia all’utilità del più forte. Malgrado le diverse apparenze, questa non è una concezione del diritto, ma solo della forza esplicata nella vita sociale.</p><p class="paragraph" data-counter="110" id="p-110">Dopo quello che è stato osservato fin dall’inizio, non abbiamo bisogno di spendere molte parole per negare il fondamento così inteso del diritto. É certo vero - e ne coglieremo meglio tra poco il significato - che spesso pretende di essere diritto e cioè universale ciò che tale non è, o perché frutto dell’imposizione prepotente di un forte; o perché è venuto meno, man mano, il consenso che lo qualificava come diritto per un avanzamento spirituale e civile della società. Ma per quanto rilevanti siano i dati delle differenze riscontrabili da tempo a tempo e da luogo a luogo, per quanto particolari esperienze alimentino il sospetto di reali prepotenze che vogliono farsi passare per posizioni di giustizia, quella scettica identificazione non è affatto giustificata. Ammetterla, significherebbe negare l’istanza universale dello spirito umano, ritenere in linea di principio impossibile una “socializzazione” dell’azione, la quale si svolga con un ritmo diverso da quello imposto dalla pura economia, con altre risorse che non siano quelle di una prepotenza duramente imposta. E poiché noi abbiamo fiducia nella persona umana, e poiché crediamo nella vocazione dello spirito ad una universale coerenza, mutiamo lo scetticismo che nega il valore universale del diritto, riservandoci di spiegare altrimenti le molte e lunghe sopraffazioni della vita sociale, che non costituiscono, nel senso nostro, diritto.</p><p class="paragraph" data-counter="111" id="p-111">Possiamo così passare ad un altro ordine di dottrine le quali riducono ancora l’esperienza giuridica in termini di economia, ma in un senso molto diverso da quello or ora accennato. Son queste dottrine, che pongono a base della categoria dell’eticità l’altra dell’utile, partendo dal principio della naturale tendenza dell’uomo a conseguire la massima possibile felicità e facendo perciò del tornaconto individuale l’unica valida determinante dell’azione. Senonché di fronte alle imprescindibili esigenze di coordinazione e quindi di reciproca limitazione delle azioni nell’ambito della vita associata, si delinea la categoria di utile collettivo, di un tornaconto cioè del soggetto misurato alla stregua dei riflessi sociali dell’azione, fondato, per il principio della simpatia sociale, sulla maggiore possibile contemporanea soddisfazione del tornaconto degli altri soggetti<sup><a href="#curatornote-31" id="curatornote-ref-31">[31]</a></sup>.</p><p class="paragraph" data-counter="112" id="p-112">È chiaro che qui non siamo di fronte alla prepotenza brutale, alla sopraffazione dell’uomo su l'uomo. Qui c’è veramente una «normalità» della esperienza giuridica, un contemperamento di opposte posizioni, un limitarsi e garantirsi reciproco, un equilibrio in una parola. Ma qui son ridotte appunto le risorse dello spirito, al quale vengono tarpate le ali pel più grande volo. E si tratta di scegliere, se si voglia cioè desumere l’universalità dello spirito da un calcolo, o farne invece una risorsa autonoma, una imprescindibile vocazione, una disinteressata adesione alla sua profonda natura. E per noi la scelta da fare è chiaramente indicata dal complesso delle considerazioni che siamo venuti svolgendo. Così il mondo morale come quel suo particolare momento che è l’esperienza giuridica sono dominati, a nostro avviso, da una esigenza di universalità che è il dato più squisitamente umano della nostra natura. E ciò con riferimento a tutto quello che siamo andati chiarendo intorno alla bilateralità dell’esperienza giuridica.</p><p class="paragraph" data-counter="113" id="p-113">Lo stesso è da dire intorno a quelle concezioni le quali, ammettendo così la possibilità di attività morali come quella di attività economiche nella concreta realtà della vita giuridica, riducono quest'ultima al suo termine comune, l’economia cioè l’utile. E ciò, naturalmente, senza negare che anche in quest’ultima forma l’ordine possa scaturire in forma, per così dire, spontanea per un naturale equilibrio di forze, per una compatibilità data senza sforzo.</p><p class="paragraph" data-counter="114" id="p-114">Ma, come per la concezione or ora criticata, così pure per questa (la quale poi assume l’operare, sia pur limitato, di un criterio esclusivamente morale e perciò universale) bisogna far richiamo a quelle supreme risorse dello spirito, le quali non possono essere escluse dall’esperienza giuridica. Una volta accettato il principio che sommo criterio ordinatore della vita sociale è lo spirito coerente alla totale realtà, l’esperienza giuridica, a nostro modesto avviso, va definita a questa stregua, mentre i singoli atti economici son suscettibili di una elevazione, la quale poi rappresenta la pienezza della vita giuridica, come ordine intimo, libero delle coscienze.</p><p class="paragraph" data-counter="115" id="p-115">Ma questo costante ritorno ad una interpretazione economica della esperienza giuridica è cosa che dà veramente da pensare. Questi atti economici che in essa innegabilmente sussistono, o che portino a quel naturale equilibrio delle forze di cui prima si diceva o che si risolvano in vere sopraffazioni dell’uomo verso l’uomo, esigono di essere spiegati, di vedere definito il loro significato e valore.</p><p class="paragraph" data-counter="116" id="p-116">Nel tentativo di dare questa spiegazione, noi dobbiamo distinguere accuratamente i due casi. Al primo dei quali in fondo abbiamo già dato risposta, in quanto, una volta ammessa la preminenza delle energie universali dello spirito e la loro essenziale insostituibile efficacia ordinatrice della esperienza sociale, pur riconoscendo l’equilibrio che si crea per il libero gioco delle forze e per effetto di calcoli economici, si assegna al diritto una meta ultima, per la quale, in un faticoso processo di superamento, si fa appello in definitiva al più elevato momento dello spirito pratico e in esso soltanto si ritiene saldamente costituita la comunità umana.</p><p class="paragraph" data-counter="117" id="p-117">Dippiù c’è un punto, nel quale propriamente il diritto ha esplicato la sua funzione e si spiega nella sua pienezza la vita morale; in esso ogni ricordo della forza, ogni residuo di calcolo economico sono finiti.</p><p class="paragraph" data-counter="118" id="p-118">Ben più grave si presenta il caso di attività svolte nell’esperienza sociale, le quali guardate sotto il profilo di una valutazione morale e perciò universale, appaiono meramente economiche, corrispettive cioè al soggetto in una situazione storica puntuale e in disaccordo con la realtà universale.</p><p class="paragraph" data-counter="119" id="p-119">Secondo quanto abbiamo già accennato, anche per queste attività è in atto una “socializzazione”; esse son pensate cioè, in quanto incidono con determinata efficacia su altre azioni. Benché qui si tratti, evidentemente, di un incidere illegittimo che si risolve in una sopraffazione, è salvo tuttavia lo schema formale del diritto, la costanza cioè di un rapporto di azioni. Ciò spiega come in modo ricorrente siffatte attività siano considerate giuridiche ed il criterio di normalità (una normalità unilaterale e prepotente) che in esse si esprime sembri concretare un sistema di diritto, se non naturale, almeno positivo, e cioè, come si dice, storicamente dato, positivamente vigente. Compare così il dualismo tra diritto naturale e diritto positivo e questo ultimo fa il suo ingresso nella speculazione prima e più che come sistema di normalità sociale effettivamente vigente e senz’altre qualificazioni, come sistema che si oppone al diritto naturale e viene da quest’ultimo, in conseguenza, giudicato.</p><p class="paragraph" data-counter="120" id="p-120">Noi accenniamo ora appena alla lotta che è stata condotta contro il diritto naturale<sup><a href="#curatornote-32" id="curatornote-ref-32">[32]</a></sup>, perché ci sembra facile sbarazzarci delle relative obbiezioni, solo che si sia accorti ad apportare alcune rettifiche alla concezione tradizionale del diritto naturale. Il che sarà agevole in fondo dopo quello che si è chiarito sulla sostanza vera della esperienza giuridica come trama di azioni correlative che s’influenzano tra loro e sulla riduzione della legge a formula espressiva, più o meno adeguata, di questo corso reale degli eventi.</p><p class="paragraph" data-counter="121" id="p-121">Il diritto naturale non può non essere in qualche misura positivo; esso si risolve infatti, ben lungi dal perdersi in una astrazione, nelle concretissime azioni che si svolgono in una determinata esperienza sociale, ispirate alle esigenze universali ed irriducibili della coscienza umana, incidenti su altre azioni nella tipica forma di “socializzazione” di cui abbiamo parlato, eventualmente operando una reazione sociale diversa da quella che si concreta in contemporanee azioni meramente economiche. E ci spieghiamo meglio. Abbiamo notato, infatti, sin da principio che il criterio ordinatore della esperienza giuridica è la coscienza etica universale, tanto che posizioni di giustizia son da considerare soltanto quelle che corrispondono a questo criterio. Ora in concreto le azioni possono essere o meno ispirate a siffatto criterio di universalità e possono essere difformi da esso in buona o mala fede, così per una incompiuta penetrazione della verità della legge come per una aperta operante ribellione ad essa. Sicché il dato di fatto della esperienza giuridica non esaurisce punto le possibili determinazioni del volere. La coscienza morale non è insomma tutta espressa nelle concrete azioni che sussistono nella vita giuridica, ma si pone come un dato irriducibile che si concreta necessariamente in azioni diverse dalle prime ed opponentisi ad esse. Finché questa realtà di azioni nuove ispirate ad un diverso criterio di universale ordinamento non sia presente, quel criterio è come non esistesse, inoperante, inefficace. É cioè il diritto naturale è calato nella storia e interferisce, in una lotta più o meno violenta, con il diritto positivo. È diritto positivo esso stesso, che altrimenti non sarebbe neppure comparabile al primo e sparirebbe nel nulla. Anche esso si risolve in azioni che si pongono concretamente nella esperienza sociale. La sua naturalità è il suo opporsi ad altro diritto (opposizione di azioni ad azioni) per un’istanza di più vera effettiva universalità. Esso è naturale della naturalità dello spirito, il quale certo si svolge nella storia ed è mobile ed aperto per la sua stessa inesauribilità. Questa naturalità è la freschezza dell’insorgere dello spirito con una nuova pressante istanza di ordine universale, la quale corrisponde puntualmente allo svolgimento storico e s’inaridirà essa pure, quando vi sia stato un nuovo avanzamento, nel dato cristalizzato del diritto positivo, per essere a sua volta superata in una nuova vicenda dello spirito umano. In quel punto essa sarà degradata ad economia; sarà diventata soltanto la maschera che cela inconfessabili egoismi e sarà in lotta con una effettiva, fresca, veramente imparziale universalità che darà battaglia in nome della giustizia. La rivoluzione è appunto la manifestazione eclatante di questa opposizione tra economia ed etica, di questo intrico complesso di azioni divergenti diventate ormai radicalmente incompatibili. Perciò la rivoluzione è l’ultimo atto di una evoluzione, la quale deve accelerare il suo ritmo di avanzamento per una giovanile irresistibile pressione dello spirito<sup><a href="#curatornote-33" id="curatornote-ref-33">[33]</a></sup>. Ed evoluzione e rivoluzione sono entrambe la vicenda del diritto naturale che sostituisce compiutamente, poco a poco o di colpo, il diritto positivo; son cioè la vicenda della vittoria del diritto positivo naturale (nuovo e fresco) sul diritto positivo innaturale e cioè superato dal corso storico o comunque in contrasto con una più limpida intuizione della verità della legge.</p><p class="paragraph" data-counter="122" id="p-122">Così il diritto naturale esprime la inesauribilità dello spirito nelle sue infinite concrete determinazioni e rappresenta una risorsa residua che pone la meta della giustizia sempre più in alto, più lontano, nella profonda intimità della coscienza umana<sup><a href="#curatornote-34" id="curatornote-ref-34">[34]</a></sup>.</p><p class="paragraph" data-counter="123" id="p-123">Ed il gioco perenne dei mutamenti dei sistemi di diritto, e cioè l’avanzare del diritto naturale verso una esclusiva gelosa positività che lo condanna a morire, contribuisce a quella liberazione dal diritto, che è il fine ultimo, il punto di sbocco della esperienza giuridica, in quanto alimenta un costruttivo scetticismo verso il dato positivo e richiama alla suprema istanza di libertà che è nella esauribile coscienza morale dell’uomo.</p><p class="paragraph" data-counter="124" id="p-124">E ciò, naturalmente, in quanto si affermi la capacità dello spirito a vivere nell’universale nel suo momento etico. Così il diritto naturale è un diritto che nasce ed avanza: quello positivo, sempre, in qualche modo, un diritto che muore. Non v’è sistema di diritto positivo nel quale non vada sorgendo un diritto nuovo, naturale, che lo corrode.</p><p class="paragraph" data-counter="125" id="p-125">Che dire allora del diritto positivo che, vigente ad un punto, è condannato e superato da un nuovo diritto? È insomma diritto quello che appare in contrasto con il diritto naturale? È diritto, per esempio, la schiavitù che noi oggi condanniamo come innaturale? La disputa può sembrare preziosa ed inutile, ma non lo è, perché offre il destro a confermare quanto è stato detto finora. È chiaro che un diritto è diritto fin quando non è stato ripudiato (sia pure in una appena accennata reazione) dal diritto naturale<sup><a href="#curatornote-35" id="curatornote-ref-35">[35]</a></sup>. È diritto fin quando è vivo, fin quando esso stesso, esso solo, è naturale<sup><a href="#curatornote-36" id="curatornote-ref-36">[36]</a></sup>. Allora è tutto ciò che in fatto di ordine universale delle azioni gli uomini conoscono e praticano. Da questo punto di vista è illegittimo sostituire la prospettiva storica alla considerazione del contemporaneo, ma, non appena sorto e affermatosi un nuovo criterio di valutazione, quel diritto non è più tale. La storia nella sua oggettività lo considera come diritto vigente in quel tempo, ma esso è nel tempo nuovo una ingiustizia, contro la quale bisogna stare in guardia e lottare, perché non ritorni.</p><h2 class="title-2">Diritto e libertà </h2><p class="paragraph" data-counter="126" id="p-126">Giova considerare ora il significato di libertà dell’esperienza giuridica. Questa è considerazione essenziale, perché la libertà è il costante anelito della vita umana e il nostro tempo è caratteristicamente ispirato a questa suprema esigenza da soddisfare. Noi abbiamo perciò urgente bisogno di sapere, se il diritto libera o rende schiavi.</p><p class="paragraph" data-counter="127" id="p-127">La risposta a questo quesito non è dubbia e conduce in teoria ad una netta identificazione di diritto e libertà. Non solo il diritto non è ostacolo alla libertà, ma anzi l’universale ordinamento nel quale l’esperienza giuridica si concreta è la sola via che conduca ad instaurare la vera libertà dell’uomo.</p><p class="paragraph" data-counter="128" id="p-128">Tutto ciò è vero, naturalmente, se si accolga l’idea di una libertà limitata ed eticamente orientata. Certo una concezione primitiva e rozza della libertà la identifica con l’impulso economico, con l’esigenza vitale che vien soddisfatta da ogni atto di vita che corrisponde puntualmente al bisogno del soggetto di essere <em>hic et nunc<sup><a href="#curatornote-37" id="curatornote-ref-37">[37]</a></sup>.</em> Qui la libertà è uguale alla potenza, alla indiscriminata volontà di esistere, sorpassando, costi quel che costi, qualunque ostacolo. Libero è in questo senso chi ignora i limiti, chi rimuove a suo piacimento. È libertà perciò chiaramente eguale ad arbitrio del singolo, fisica libertà, libertà di fatto.</p><p class="paragraph" data-counter="129" id="p-129">A questa primitiva e rozza idea della libertà un’altra però succede, che compiutamente la sostituisce. E ciò, si noti, già prima che si passi a considerare l’esperienza sociale con le sue innumerevoli innegabili interferenze, le quali riconducono l’arbitrio entro un limite imposto dal fatto stesso della coesistenza delle persone. Anche nel soggetto, pensato per ipotesi isolato, questa libertà che corrisponde al momento economico non è tutto, perché l’uomo non è riducibile in termini di economia, ma ha una esigenza etica che contrassegna la sua piena e vera umanità. Se agire in corrispondenza al bisogno particolare del momento soddisfa una immediata ed indiscriminata esigenza di vivere, se corrisponde a quel dato primordiale ineliminabile della vita che è la forza, una più alta esigenza, l’attesa di una ben più nobile soddisfazione si rileva normalmente proprio in quel punto. Ed è di trascendere quell’<em>hic et nunc,</em> di porsi in armonia con l’universale realtà, di esaltarsi nella piena attuazione di quello che è umano. Ciò vuol dire rinunziare a soddisfare l’indiscriminato bisogno vitale, spingere la forza ad una rinunzia, rinnegare l’arbitrio che ha tutto quello che può, tutto quello che vuole. Ma, si noti, non si tratta solo di una rinunzia che incide sulla vita, escludendone alcune manifestazioni a vantaggio di altre. Si tratta, piuttosto, di una rivalutazione di quello che resta, dopo aver operato questo taglio deciso. Quel che resta non è la parte residua della vita, ma tutta la vita che vale e si illumina di una luce suprema di razionalità. Il significato del sopravvivere dell’esigenza morale non è tanto d’impedire, quanto di attribuire un valore infinito a quello che è contenuto nel limite tracciato per essa. Non è quindi la vita etica un fatto negativo, un limite che costringe a rinunzie, ma una pienezza incomparabile di vita, una liberazione appunto. Accettare il limite, vuol dire liberarsi, essere se stessi, ritrovarsi nella pienezza dell’amore.</p><p class="paragraph" data-counter="130" id="p-130">Questa è, contro la falsa, la vera idea della libertà; libertà limitata, orientata, costruttiva. È un’idea feconda che ci permette già d’intravedere il significato di libertà dell’esperienza giuridica. Ma questo apparirà ancora più chiaro, se si guardi il superamento della primitiva e falsa idea di libertà nell’ambito della esperienza sociale. Nella quale pure, evidentemente, si pone dapprima la libertà indiscriminata, che corrisponde alla elementare esigenza della vita di essere. Ma, in questo ambiente, la sua impossibilità, la sua assurdità si fanno più chiare, perché l’urto immancabile di mille arbitri diversi e tutti senza freno non permette, per una realtà indiscutibile, che essi sussistano tutti a quel modo. Intesa la libertà come fatto, il fatto (che ha lo stesso diritto, e cioè nessun diritto) della eguale libertà altrui la ostacola o la rende alla lunga impossibile. Dall’urto degli arbitri scaturisce la necessaria limitazione dell’arbitrio ed emerge, a fatica, ricca di problemi, equivoca, generatrice di angosce la libertà che conosce il limite, che s’instaura nel <em>limite</em>; il primo annunzio oscuro della vera libertà, la libertà nella legge o libertà morale.</p><p class="paragraph" data-counter="131" id="p-131">Annunzio oscuro, dicevamo; perché malgrado il riconoscimento del limite, che fa assomigliare questa alla vera libertà, questa non lo è ancora, perché scaturisce dal puro fatto della impossibilità del coesistere di più arbitri. Il limite, insomma, non ha qui una luce di razionalità, non è reso accettabile per una spontanea esigenza di superamento, ma è imposto come una fatalità irrazionale, come un fatto antitetico e incompatibile con il fatto della libertà, ma che resta sul suo stesso terreno e non è illuminato da un valore. Così la libertà di <em>fatto </em>è in <em>fatto</em> impossibile e in questo vicolo cieco l’arbitrio frenato dall’altrui arbitrio si avvolge disperatamente, rabbiosamente in se stesso, senza trovare soluzione al suo problema.</p><p class="paragraph" data-counter="132" id="p-132">Ma le cose vanno diversamente, se si può trovare per questo limite da accettare una ragione intima e profonda, una giustificazione razionale. Ed allora vien in soccorso quella più alta e vera idea della libertà, della quale abbiamo parlato, quella che limita, recidendo nettamente le possibilità date in sede economica, ma pure esalta, perché corrisponde alla più elevata esigenza di umanità che è in noi. Se questo superamento che porta a ritrovare se stessi è indispensabile nella persona singola, per dare un valore pieno alla vita, esso è poi uno strumento adatto per instaurare l’ordine sociale. Questa istanza universale, questa libertà piena è una richiesta di comunione universale con gli uomini, è l’accettazione spontanea della presenza degli altri soggetti visti non come ostacolo, ma come avviamento e tramite il possesso del proprio io. Infatti sappiamo che una piena risposta alla vocazione umana, che è squisitamente universale, implica l’intrecciarsi di nessi sociali, in presenza dei quali soltanto è pienamente svolta nel suo valore la persona. E se accettazione di legge morale, vuol dire libertà e non si vive vita morale senza immergersi nella esperienza sociale, il diritto rappresenta la liberazione della persona umana nel contemporaneo e complesso accoglimento dalla legge morale e della società. Liberazione della società è il diritto, in quanto, concretandosi in un ordine di perfetto equilibrio, riscatta il singolo dal peso di ingiuste sopraffazioni e stabilisce nella società il pieno valore della persona. Liberazione inoltre nella società e per la società, per quella espansione universale che l’impulso morale determina e per il quale vera libertà (e cioè pienezza di vita morale) non si dà se non nell’incontro di altri soggetti.</p><p class="paragraph" data-counter="133" id="p-133">In conclusione, poiché libertà vera è libertà nella legge e nella società, il diritto che rappresenta la “normalità”, della vita sociale (e cioè la sua universale coerenza nella legge), è espressione compiuta della libertà umana.</p><p class="paragraph" data-counter="134" id="p-134">E il problema sembrerebbe a questo modo risolto, se non vi fossero alcune importanti precisazioni da fare.</p><p class="paragraph" data-counter="135" id="p-135">E infatti come spiegare il senso costante di repulsione verso la legge, ch’è ricorrente nella storia, e l’attesa non tanto di una liberazione per mezzo del diritto, quanto di una liberazione dal diritto? Le ragioni di questo stato d’animo sono complesse.</p><p class="paragraph" data-counter="136" id="p-136">Innanzi tutto è da prendere in considerazione la difficoltà e durezza del processo che porta a superare la libertà meramente economica, per instaurare la libertà morale. Il significato decisivo di quest’ultima, che è spiegamento della vera umanità, non esclude punto che esso costituisca una faticosa, continua conquista dell’uomo. Continua, perché appunto nulla è dato definitivamente, come un riposo, nella vita morale, ma tutto perennemente si perde e si ritrova, quasi che la fatica di questo processo sia la sola salda garanzia del possesso dei valori morali. Ritrovarsi liberi nella legge, non è cosa agevole e perciò, dove l’istanza economica si oppone all’accoglimento della universale legge morale, l’uomo si sente schiavo e infelice per la sua schiavitù. Ritrovare la sua libertà e la gioia della vera libertà è compito arduo tanto, da giustificare il disagio e lo scetticismo, da fare apparire davvero talvolta il diritto come sistema costrittivo e insopportabile di limiti.</p><p class="paragraph" data-counter="137" id="p-137">Ma il rimedio qui è chiaro e consiste in rinnovate e moltiplicate energie della coscienza morale per un più agevole e continuo ritrovamento di verità e libertà.</p><p class="paragraph" data-counter="138" id="p-138">Ma c’è di più ed è la opposizione, cui nell’altra lezione si è accennato, tra diritto naturale e diritto positivo<sup><a href="#curatornote-38" id="curatornote-ref-38">[38]</a></sup>. Non sempre, anzi forse il più delle volte, ritrovarsi liberi, nella legge è impossibile, perché la legge non è veramente universale e non si trova in accordo pieno con la profonda coscienza morale del soggetto. In quel punto son date - sappiamo - le condizioni determinanti della rivoluzione, ch’è appunto un tentativo di liberarsi dal diritto (positivo) per instaurare una più elevata e veramente universale società degli spiriti. L’attrito fra i due sistemi di diritto in lotta tra loro, uno dei quali ingiustamente pretende dominare e rende in realtà schiavi, giustifica il senso di oppressione che il soggetto ha e che in fondo, per il tentativo di instaurare nuovo diritto, non rappresenta tanto una affermazione della prepotenza dominatrice della legge vecchia; ma piuttosto l’attesa di liberazione ad opera della legge nuova.</p><p class="paragraph" data-counter="139" id="p-139">Ma si tenga presente come sempre in qualche misura il diritto vigente non soddisfi, come perennemente insorga un diritto nuovo, che non riesce pienamente a realizzarsi, o, realizzato, perde della sua freschezza, della sua ineccepibile giustizia. Si pensi infine all’offesa che in qualche modo sempre la libera personalità riceve dall’esercizio o dalla minaccia della forza, e si dovrà riconoscere che una ineliminabile esigenza dello spirito umano è la liberazione dal diritto, la sua sostituzione con una libera, veramente aperta società degli spiriti, la risoluzione del compromesso della forza e dell’amore nella sola forza dell’amore. Questa è una esigenza dalla quale non si può prescindere; il più alto segno di nobiltà dello spirito umano. Perciò avvertivamo che alla fine del suo processo il diritto si nega e si afferma nella sua pienezza la libera vita morale. La più alta forma di libertà è perciò appunto la liberazione dal diritto</p><h2 class="title-2">Diritto pubblico e diritto privato</h2><p class="paragraph" data-counter="140" id="p-140">L’opinione comunemente accolta intorno ai criteri di differenziazione tra diritto pubblico e diritto privato guarda ai destinatari dell’utilità che ogni sistema di diritto determina. E cioè, secondo quanto si suole assumere, le norme di diritto privato son poste in funzione dei singoli nella loro singolarità; quelle di diritto pubblico in funzione della collettività come tale<sup><a href="#curatornote-39" id="curatornote-ref-39">[39]</a></sup>. Nella prima sfera di diritto emerge la persona umana con i suoi propri interessi e gli strumenti giuridici atti a soddisfarli. Nella seconda invece il tutto sociale con i suoi interessi autonomi e ben definiti nei confronti di quelli singoli.</p><p class="paragraph" data-counter="141" id="p-141">Qui è innanzi tutto necessario precisare il significato della <em>utilitas </em>di cui si parla. Con questa espressione in fondo si richiama la finalità propria del diritto, la funzione che esso assolve nella vita sociale. Funzione che si assume appunto caratteristicamente variabile almeno ad una prima considerazione, oscillando tra la tutela della persona umana e quella della società, immediatamente avuta di mira. Ed in questo variare è implicita l’idea di queste due sfere sussistenti come diverse, anche se coordinate in vista di un’unica finalità umanistica, alla quale nessuna sana concezione sociale può sottrarsi.</p><p class="paragraph" data-counter="142" id="p-142">Ma, prima di andare più in fondo nella comprensione del significato del diritto pubblico e di quello privato così intesi, conviene soffermarsi un poco a prendere in esame tentativi significanti che sono stati operati, per eliminare la distinzione e risolvere senz’altro il diritto privato nel pubblico. Si può osservare infatti che un motivo sociale si ritrova come determinante della tutela giuridica anche nella sfera delle azioni più squisitamente personali e private. Il criterio etico - lo abbiamo noi stessi osservato - che si esprime in diritti ed obblighi è essenzialmente universale e nella vicenda della vita giuridica, nel gioco delle azioni e reazioni, è sempre in vista il destino di tutta l’umanità, l’esperienza morale che tutti gli uomini ed ogni uomo debbono fare. In ogni atto della vita giuridica è presente cioè tutta l'umanità; se non è data questa tipica universalità e socialità del volere, quest'ultimo non rientra nell'esperienza del diritto, anche se si svolga nella sfera più schiettamente privata. In quest'ordine d'idee, che pone il significato sociale dell'azione come presupposto della sua rilevanza giuridica, che chiama in causa cioè sempre la società, è facile smarrire il senso della distinzione, pur nettamente delineata, e annegare in conseguenza il diritto privato in quello pubblico.</p><p class="paragraph" data-counter="143" id="p-143">Ma è da osservare di più che questa considerazione teorica converge, per produrre lo stesso risultato, con un'altra, ben più pericolosa, di ordine politico. E questa è la negazione del valore della persona nella sua individualità originale ed il suo perdersi nella collettività, la quale o nazionale o razziale, o come altrimenti sia definita, si assume essa sola fornita di valore e tale che riduce il significato dei singoli nei termini di una bruta funzionalità nei confronti del tutto. Allora è chiaro che il diritto privato non ha più ragione di esistere, se non ha ragione di esistere la persona singola, e tutta l'esperienza giuridica vede come protagonista la collettività<sup><a href="#curatornote-40" id="curatornote-ref-40">[40]</a></sup>. Il diritto è l'assesto della collettività come tale; la concreta razionalità che essa svolge nel corso storico e diritti e doveri della persona si degradano a riflessi dell'ordine collettivo, ad interessi predominati o subordinati in funzione esclusiva del tutto.</p><p class="paragraph" data-counter="144" id="p-144">Ma, a prescindere per ora da questo significato politico del problema sul quale si ritornerà tra poco, conviene mettere ora in luce la fallacia di quella identificazione tra diritto privato e pubblico, motivata da ragioni puramente teoriche. L'equivoco si annida in una inesatta valutazione della natura dei rapporti che son regolati nell'una e nell’altra sfera giuridica. In entrambe infatti motivo di tutelabilità è il valore universale che assume ogni posizione singola nel rapporto, il suo corrispondere - sappiamo - ad un criterio di giustizia obbiettiva. Da questo punto di vista la situazione resta realmente invariata dall'un ordine all'altro. Il valore universale dell'azione giusta non ammette discriminazioni né gradazioni; esso resta costante ed è determinante esclusiva del rilievo giuridico della posizione di cui si tratta. Ma una rilevantissima differenza si riscontra invece nella natura propria delle posizioni singole così considerate ed è essa che giustifica una netta distinzione tra diritto privato e pubblico. Vero è che nella sfera del primo si tratta di persone in rapporto in un gioco d'interessi individuali, i quali per il fatto di essere forniti di significato sociale e di valore universale, come certo debbono essere, non mutano punto la loro natura. Nella sfera del secondo invece sono in rapporto soggetti, uno dei quali almeno è la collettività considerata in modo unitario e tale certo che vale in ragione della effettiva giustizia della sua pretesa, e non già per il solo fatto di essere collettività. Sono in gioco cioè, bilanciati, com’è naturale, secondo un criterio di giustizia obiettiva interessi ultraindividuali, i quali a loro volta per il fatto di subordinare il loro valore alla effettiva loro rispondenza ad un criterio di universalità, non mutano punto la loro natura.</p><p class="paragraph" data-counter="145" id="p-145">Siamo nella sfera del diritto privato insomma, fin quando è in gioco la <em>utilitas singulorum;</em> nella sfera del diritto pubblico invece, quando è in gioco la <em>utilitas reipublicae<sup><a href="#curatornote-41" id="curatornote-ref-41">[41]</a></sup>.</em></p><p class="paragraph" data-counter="146" id="p-146">Ma sia ben chiaro che la <em>res pubblica</em>, di cui si tratta, non è il complesso della esperienza sociale con la sua caratteristica vibrazione etica che ben conosciamo, il complesso dei soggetti della comunità umana, i quali son tutti sovrani della sovranità della legge morale. Essa è piuttosto espressione della convergenza d’interessi singoli che si trasformano in interessi comuni, essenzialmente intraindividuali, anche se la loro soddisfazione torna a vantaggio del singolo, il quale non è considerato però <em>uti singulus</em>, bensì <em>uti socius.</em> Ferma cioè restando la destinazione umanistica di ogni esperienza sociale e quindi lo sfociare in ultimo della sfera pubblicistica in quella privatistica, si può dunque cogliere e presentare distintamente un momento dell’esperienza sociale, nel quale le persone umane vengono in considerazione per gli scopi che realizzano in comune e che esse non possono realizzare altrimenti. Si tratta cioè di azioni aventi uno specialissimo “tono” sociale e poste in correlazione in vista della finalità unitaria e, momentaneamente almeno, superindividuale che le determina. È chiaro che ancora qui la collettività di cui si parla, e che appare come uno dei termini del rapporto e assoggettata come tale al diritto non è una entità massiccia, ma un complesso differenziato e mobile di relazioni. La espressione tuttavia, benché impropria, può essere conservata, per indicare la natura particolare degli atteggiamenti che le singole persone assumono, in quanto guardate sotto questo caratteristico profilo sociale, invece che sotto quello personale che è rilevante nella sfera privatistica.</p><p class="paragraph" data-counter="147" id="p-147">Si fa chiara così la funzione, veramente indispensabile, del diritto pubblico, in quanto risponde alla esigenza di coordinazione più rigida ed efficacemente operante delle azioni per l’attuazione di scopi che la persona nella sua singolarità non è capace di conseguire. La vita sociale ch’è poi, come sappiamo, tutta la vita storica, non può fare a meno di siffatti aggruppamenti di azioni soggetti ad una rigorosa disciplina unitaria; non può fare a meno di richiedere agli uomini un tale orientamento etico-sociale, che li sospinga in determinate sfere di attività (e naturalmente soltanto in esse) a fare sacrificio della personalità dell'azione in favore di un predominante valore sociale della stessa. S'intende bene però che una siffatta coordinazione rigorosa, un tale sacrificio della personalità in prò [sic] della socialità dell’azione han da compiersi ancora una volta, non già ad opera di una volgare costrizione, come conseguenza di un urto di forza contro forza, ma con la garanzia del diritto e cioè delle risorse etiche della persona, con la garanzia liberatrice del diritto.</p><p class="paragraph" data-counter="148" id="p-148">Che le posizioni di giustizia assunte nel rapporto, come si dice, dalla collettività siano appunto posizioni giuridiche e non espressioni di un predominio di fatto, sta ad indicare che la forza produttiva delle associazioni di azioni, caratteristiche del diritto pubblico, è quella universale esigenza morale che è la sola determinante nel mondo dello spirito che attui le sue profonde ragioni di essere. Ciò è segno che è salva anche nella sfera del diritto pubblico la persona umana con la sua dignità ed autonomia, fondate, come sono, sulla intima e universale insieme determinazione del volere. Il significato giuridico delle posizioni della collettività come soggetto del rapporto non è che una espressione sintetica che serve a contrassegnare il libero ed etico processo di associazione degli interessi e di coordinazione delle azioni. Così, in un certo senso, l’esperienza giuridica privata si inserisce in quella pubblica, l’anima, ne costituisce la forza determinante. In definitiva è la persona che con le sue proprie risorse crea tutte le possibili coordinazioni. In definitiva è in questo mondo gelosamente esclusivo dello spirito umano universale e singolare che si sprigionano tutte le energie operanti nel mondo sociale e capaci di promuovere adattamenti opportuni, per conseguire la destinazione umanistica della società. Per giungere a questa, è necessario talvolta sacrificare la personalità alla socialità, e lo spirito si adatta a questa esperienza, ma ad un tempo la controlla, perché in essa non si sperda la libertà originale della persona.</p><p class="paragraph" data-counter="149" id="p-149">Le considerazioni che abbiamo fatto or ora ci agevolano nella critica che, riprendendo il punto di vista sopra accennato, c’è da svolgere intorno alle teorie, le quali riducono tutto il diritto a diritto pubblico sotto la pressione di unilaterali intuizioni di ordine politico.</p><p class="paragraph" data-counter="150" id="p-150">Se è vero che sussistono interessi comuni alle varie persone e perciò ultraindividuali, se è vero che le azioni ad essi correlative hanno una giustizia che ne garantisce gli svolgimenti nel senso proprio dell’esperienza giuridica, se è vero di più che le risorse della eticità della persona singola sono in fondo determinanti anche nella sfera del diritto pubblico, quest’ultimo non può esaurire l’esperienza giuridica, perché dal suo stesso seno sorge il richiamo alla persona nella sua singolarità, principio e fine dell’esperienza giuridica. Se vi sono - e vi sono certamente - interessi comuni, interessi superindividuali, azioni strettamente coordinate per una finalità unitaria, vi son pure interessi individuali, azioni semplicemente compatibili con altre, aventi una loro propria autonomia, una ragion di essere assolutamente singolare. E per valere essi certo debbono essere forniti di universalità, debbono recare implicito un criterio di razionalità, in forza del quale appunto essi sono giuridici. Ma ciò non li rende collettivi nel senso delle teorie totalitarie, non ne soffoca lo speciale rilievo nell’ambito di una piatta e mediocre unità. Un diritto pubblico che esaurisca intera l’esperienza giuridica, vorrebbe significare l’impossibilità di concepire azioni umane fuori di una rigida organica coordinazione collettivistica. E ciò noi non possiamo ammettere per tutto quello che abbiamo sin qui sostenuto a proposito dell’esperienza giuridica. In uno Stato liberale non si può fare a meno del diritto privato, così come, d’altra parte, non si può prescindere in esso dal diritto pubblico, in quanto rappresenta la garanzia giuridica di talune indispensabili coordinazioni di azioni in vista di fini ultraindividuali. Ma che queste si contengano in limiti di effettiva necessità, che non si pretenda cioè di coordinare ed amalgamare quel che dev’essere invece libero, che soprattutto si giunga alla coordinazione con gli strumenti stessi di autonomia che appaiono in piena luce nella sfera privatistica, questa è la suprema responsabilità del diritto pubblico, per la quale appunto si misura la effettiva liberalità di un ordinamento giuridico.</p><h2 class="title-2">Le fonti del diritto</h2><p class="paragraph" data-counter="151" id="p-151">Per fonte del diritto s’intende comunemente il tipico processo attraverso il quale si viene formando la regola sociale obbligatoria e che è, secondo quanto appunto si assume, o di formazione spontanea ed irriflessa (consuetudine), o di formazione volontaria ed artificiosa ad opera dei competenti organi costituzionali (legge).</p><p class="paragraph" data-counter="152" id="p-152">Secondo quanto si verrà svolgendo, sarà accertato invece trattarsi di due cose completamente diverse, delle quali la prima richiama in modo molto espressivo quella libera realtà della vita giuridica, che è poi la vita giuridica vera, mentre la seconda accenna alla formula esteriore che condensa, come può, esperienze di quella realtà sottostante e le offre come un dato sussidiario, per indirizzare l’azione.</p><p class="paragraph" data-counter="153" id="p-153">Così la nostra attenzione deve rivolgersi essenzialmente alla consuetudine, la quale poi, in fondo, ci permetterà di riscontrare vere cose già dette. La consuetudine è un fatto di azioni che si svolgono con un ritmo libero, definito, naturale e si susseguono nel tempo, conservando quell’andamento normale ad opera di tutti i soggetti dell’esperienza sociale. Ogni azione naturalmente ha da essere azione e cioè cosciente e libero svolgimento dello spirito, il quale mosso com’è dall’intrinseca razionalità dell’azione, dev’essere in ogni caso presente a se stesso (<em>opinio juris ac necessitatis)<sup><a href="#curatornote-42" id="curatornote-ref-42">[42]</a></sup>.</em></p><p class="paragraph" data-counter="154" id="p-154">Con queste indicazioni, che ci affretteremo a svolgere or ora secondo opportunità, noi abbiamo presente, propriamente il processo di formazione della consuetudine e non già questa, in quanto sia bella e formata. Infatti una consuetudine formata, diventata cioè norma consuetudinaria, non si differenzia gran che dalla legge, di cui riproduce la caratteristica astrattezza con la pretesa di costituire un criterio effettivo ed esterno di regolamentazione delle azioni future dei soggetti. Quel che importa invece, in quanto serve a svelare notevoli equivoci ed a svelare la vera natura della esperienza giuridica, è il processo di formazione della consuetudine, la consuetudine aperta nei contegni regolari e liberi, i quali, svolgendosi, la van componendo.</p><p class="paragraph" data-counter="155" id="p-155">La consuetudine dunque si risolve in azioni regolari per l’uniformità del contenuto che assumono in presenza di uguali situazioni storiche, le quali ne condizionano la produzione. In essa appunto non è dato distinguere la norma dal fatto, il quale deve conformarsi alla prima. L’unica forma attraverso la quale la norma, come criterio di regolarità, si manifesta è appunto il fatto, in quanto ha una struttura regolare, un suo contenuto, una sua razionalità intrinseca. Anzi in quanto si è di fronte ad un processo di formazione irriflessa, non è punto richiesta una precisa coscienza di questa regolarità, della norma cioè come si va delineando nelle azioni uniformi e si lascia da esse desumere. Non abbiamo altro qui che libere azioni le quali si svolgono con assoluta spontaneità, riproducendosi in condizioni eguali senza legame tra loro e senza vincolo alcuno di costrizione. Eppure, malgrado questa libertà di svolgimento, senza che sia in alcun modo artificiosamente procurata, si determina una regolarità, un normale assetto della vita giuridica. Il quale assetto normale poi ha una seria consistenza che lo manifesta come frutto di determinati ideali liberi sì, ma di eccezionale efficacia. Tanto vero che si distende nel tempo, si consolida con il trascorrere delle generazioni, comprova in sempre nuove esperienze, aperte a tutti i soggetti della esperienza giuridica, la sua serietà. E ciò anche se non si richiede una reiterazione di ben definita consistenza delle azioni regolari, per rilevare il valore di normalità che i comportamenti così dati vanno manifestando. La giustizia delle azioni è qui data dunque, non altrimenti che nelle azioni giuste, le quali son tali per una loro intima ragion d’essere e non per una esteriore conformità.</p><p class="paragraph" data-counter="156" id="p-156">S'intende bene poi, come già del resto si accennava all’inizio, che queste azioni, per essere prese in considerazione, per apparire, quali sono elementi vivi dell’esperienza giuridica, debbono pur essere azioni in senso pieno, in quanto implicano una totale presenza dello spirito a se stesso ed hanno il segno inconfondibile di libertà dell’operare umano. In questo senso e non altrimenti (che si contraddirebbe così alla natura della consuetudine come spontaneo ritmo di azioni) va guardata la <em>opinio juris ac necessitatis,</em> di cui si parla come di un costitutivo essenziale della consuetudine<sup><a href="#curatornote-43" id="curatornote-ref-43">[43]</a></sup>. La quale dunque non implica punto coscienza del formarsi in quell’atto di una regola giuridica obbligatoria, ma semplicemente coscienza del contenuto proprio dell’azione, presenza dello spirito al suo concreto puntuale svolgimento.</p><p class="paragraph" data-counter="157" id="p-157">È da notare, infine, il caratteristico variare del soggetto che si esprime nelle azioni regolari, le quali si vanno mano a mano succedendo.</p><p class="paragraph" data-counter="158" id="p-158">E ciò corrisponde - sappiamo - alla tipica universalità della esperienza giuridica, la quale si svolge secondo un intimo criterio che ne impegna in modo costante ed eguale tutti i soggetti. Sicché la normalità che si esprime nel ritmo uniforme delle azioni è veramente significante, in quanto essa risulti da attività regolari non del soggetto singolo che si conserva nel tempo coerente a sé stesso, ma di tutti i soggetti dell’ambiente fino al più lontano limite. Questa esperienza perennemente aperta a nuove espressioni di ordine, questa effettiva libertà che in sempre nuove forme si controlla e si compone da se stessa, è la più significativa conferma che si possa desiderare dei caratteri propri della vita giuridica.</p><p class="paragraph" data-counter="159" id="p-159">Abbiamo già accennato al principio come la consuetudine presenti elementi di eccezionale interesse soprattutto nel suo processo di formazione, fin quando resta cioè una esperienza aperta nel senso poco innanzi indicato. Ma è pure indispensabile, per comprenderla a fondo, considerare il momento nel quale la uniformità, che si è andata in atto manifestando, viene rilevata e utilizzata, per indirizzare, facilitandola, l’azione futura. Questo è il punto nel quale anche la consuetudine, come complesso di liberi comportamenti uniformi, si riduce in qualche modo nei limiti di una formula, la quale pretende esprimerne la regolarità. Non è ancora, questa, si noti, la formula di legge che implica una più rigida definizione delle azioni che vengono in rilievo attraverso una esplicita e presuntuosa determinazione dei comportamenti da considerare regolari, ma è tuttavia superato il momento della normalità che si svolge nelle azioni libere e significanti ed essa è colta invece dall’osservatore estraneo ed utilizzata come una esperienza utile per l’avvenire.</p><p class="paragraph" data-counter="160" id="p-160">Proprio perché è così seria, così costante, così, ci si passi l’espressione, impegnativa l’uniformità dei contegni rilevati nella consuetudine è facile compiere questo passo innanzi che, senza schematizzare quella normalità in una formula così come fa la legge, astrae tuttavia dal vivo processo che in essa si compie e guarda piuttosto il suo risultato come un sussidio per l’esperienza, la libera esperienza a venire. Manca qui certamente una formula esplicita, espressiva della regolarità sociale osservata e che si vuole influisca sugli svolgimenti successivi. Il punto di vista dell’osservatore oggettivo, di più, non è precisato ad opera di appositi organi, ma è si può dire, fissato volta per volta, liberamente, da chiunque si ponga a definire quella esperienza.</p><p class="paragraph" data-counter="161" id="p-161">Ciò differenzia nettamente la norma consuetudinaria da quella legale ed attribuisce alla prima un carattere di maggior libertà (che appena accenna alla rigida schematizzazione legale) e che è tutta coerente alla natura del processo dal quale la norma consuetudinaria scaturisce e che non è punto perduto di vista.</p><p class="paragraph" data-counter="162" id="p-162">Ma s’intende pure che, una volta messi su questa strada, non è possibile fermarsi e che quello schema della formula legale, che la consuetudine annunzia e prepara come esperienza appena cristallizzata, per le esigenze stesse della vita sociale, dovrà finire per imporsi. È proprio la crisi della consuetudine come norma mal definita e perciò incerto sussidio per le azioni future, soprattutto per quelle dei giudici, che determina l’esigenza di uno schema più rigido, più preciso, più autorevole, più imparziale di fronte al processo che lo definisce. E questo è lo schema legale, il quale storicamente, come si ritiene, suole assumere come contenuto e fissare in modo preciso la mobile ed equivoca esperienza della consuetudine. Mentre è vero che esso costituisce un passo innanzi in un processo univoco, il quale, partendo dalla libera vita giuridica e passando traverso la prima e rozza sintesi di esperienza che si esprime nella consuetudine, giunge alla sintesi perfetta, <em>tecnica</em>, precisa ad opera del legislatore. Di un organo cioè competente per suo istituto a raccogliere l’insegnamento del passato e ad organizzarlo in precisi dati di esperienza che siano sussidio all’azione futura. Dei quali dati certo non si potrebbe fare a meno, se la continuità della storia ha un significato, se cioè l’azione, nella sua innegabile originalità, non ha da essere una cosa del tutto nuova, che incide nel mondo in un punto senza legami con il passato, senza significato per l’avvenire.</p><p class="paragraph" data-counter="163" id="p-163">Ma essi - non si dimentichi - non sono nulla di più di una sintesi di esperienze, di una riproduzione, più o meno fedele, di un processo di azioni normale e libero e non hanno alcuna autonoma efficacia regolativa nel senso assunto dalla dottrina tradizionale della legge come volontà sociale imperativa e coattiva.</p><p class="paragraph" data-counter="164" id="p-164">Con l’indicazione di questa funzionalità, anche se inammissibile, noi possiamo vedere chiaramente i pericoli che l’insorgere della legge nell’esperienza giuridica porta con sé. E sono appunto di schematizzare e cristallizzare eccessivamente la vita del diritto, di soffocarne il libero respiro, di attribuire in fatto alla formula, ch’è sussidio per l’azione, un valore di vera ed efficace determinante dell’operare umano. Ciò avviene soprattutto, quando l’arbitrio di persone o di caste pretende imporre intuizioni di giustizia e conseguenti indirizzi di azioni, i quali non corrispondono alla coscienza etica universale. Allora la legge sorge non come espressione umile e fedele del corso reale degli eventi, determinati come son da intimi ed incoercibili motivi di giustizia vivi nelle coscienze dei singoli, ma con una assurda pretesa di deviare, nell’atto che si pone come sussidio per l’azione, quell’andamento libero e normale. La legge cioè, in quanto è espressa da organi qualificati e forniti di straordinari poteri per interpretare e indirizzare l’agire umano nella vita sociale, diventa il più efficace strumento di oppressione. La suggestione dell’autorità sacra della legge, la sua innegabile efficacia nel promuovere, con la forza di quella suggestione ingannatrice, sviluppi conformi a quell’assunto ingiusto, fanno della legge uno strumento della vita giuridica estremamente pericoloso, un mezzo per influire dal di fuori, costringendola ferocemente, sulla irriducibile libertà dell’uomo. Anche, del resto, a prescindere da questo caso limite, la legge, come formula espressiva di normalità sociale, costituisce, proprio per essere formula, proprio per essere schema, proprio per il suo porsi a mezza strada tra il passato e l’avvenire, un grave pericolo per il libero svolgersi delle azioni umane ordinate.</p><p class="paragraph" data-counter="165" id="p-165">Può la legge, anche se giusta e fedele interprete della realtà del diritto, affievolire le energie della persona, alleviarla indebitamente del peso di novità, d’impegno, di ricerca dell’universale che ogni azione, che stia per sorgere inevitabilmente reca. Può cioè diminuire il contributo originale della persona alla vita sociale, ottundere la sensibilità per il problema morale che ogni azione deve risolvere, generare abiti di conformismo, arrestare lo slancio creativo dell’avvenire. Arrestare soprattutto la perenne ricerca di una giustizia veramente obbiettiva, veramente adeguata alla particolare situazione storica. Ed intanto la legge è pur necessaria, secondo quanto si è visto, ed assolve una funzione innegabile di chiarificazione e d’impulso per l’agire umano. Sicché il rimedio contro siffatti pericoli, che han da essere rilevati e tenuti presenti, senza che siano però sopravalutati, è in un costante controllo della libertà umana sulle formule che possono soffocarla, in una sapiente e, vorremmo dire, diffidente attività d’interpretazione, in una decisa volontà di operare, quando siano necessarie, rivoluzioni, o pacifiche o violente, per sbarazzarsi di formule ingombranti e ingannatrici, da sostituire con altre fedeli che siano sussidio efficace all’azione.</p><p class="paragraph" data-counter="166" id="p-166">S’intende poi bene che, una volta sorta nell’evoluzione sociale la legge, una volta diventata chiara la sua funzione, la sintesi, diciamo così, sociale ed autoritaria delle esperienze giuridiche, essa tende ad assumere valore esclusivo e ad impedire le analoghe libere sintesi operate, appunto nella consuetudine, da soggetti non qualificati. A questo sviluppo si ricollega il principio moderno del valore subordinato della consuetudine nei confronti della legge, il quale corrisponde ad uno stadio di rigida organizzazione dell’aggregato sociale<sup><a href="#curatornote-44" id="curatornote-ref-44">[44]</a></sup>. Ma il principio è, alla luce della considerazione filosofica, infondato, perché sono chiari i limiti intrinseci della legge come formula preordinata ad opera di organi sociali, la quale non può impedire né il libero processo delle azioni, né le sintesi di esperienza compiute da qualsiasi soggetto della collettività.</p><p class="paragraph" data-counter="167" id="p-167">Il tema che trattiamo è infine immediatamente espressivo sotto il profilo del problema della libertà e dell’autorità sociale. Infatti il processo di formazione della consuetudine, sul quale ci siamo specialmente intrattenuti, esprime, come meglio non si potrebbe, la caratteristica libertà dell’esperienza giuridica ed il limite immanente in quella stessa, il quale è l’unica autorità che possa essere riconosciuta.</p><p class="paragraph" data-counter="168" id="p-168">Mentre, quando si passa dalla libera sintesi di esperienze compiuta nella consuetudine a quella autoritaria e qualificata propria della legge, si coglie il caratteristico intervento degli altri soggetti, interessati o disinteressati che siano, nella sorte dell’azione individuale. Il quale intervento, il quale controllo, giustificati dalla imparzialità e universalità che deve distinguerli, debbono venir meno, come abbiamo visto, ogni qualvolta essi si risolvono, per l’ingiusto o eccessivo peso della legge, in compressioni inammissibili della libertà individuale.</p><p class="paragraph" data-counter="169" id="p-169">È chiaro dunque ormai il significato equivoco dell’espressione “fonti di diritto”. Propriamente una sola è la fonte del diritto, e cioè la coscienza morale ispirata all’universale.</p><p class="paragraph" data-counter="170" id="p-170">Fonti delle formule espressive di esperienze giuridiche sono o il soggetto singolo, in quanto liberamente compia una sintesi del passato, o l’organo sociale in quanto attenda a questo compito per un obbligo funzionale. Ed unico è in entrambi i casi il processo, una determinazione di frequenze statistiche, una classificazione delle azioni che si sono svolte libere ed originali.</p><h2 class="title-2">L’interpretazione del diritto</h2><p class="paragraph" data-counter="171" id="p-171">Per interpretazione del diritto s’intende normalmente l’attività esplicata innanzitutto dal giudice e poi ancora dallo scienziato (eccezionalmente dallo stesso legislatore), allo scopo di intendere il significato della norma e di fare applicazione di quest’ultima al caso concreto da regolare. Criteri d’interpretazione sono quelli ai quali il giudice si attiene per giungere a questa comprensione, e di essi si discute, se siano canoni logici soltanto o vere e proprie norme giuridiche a carattere imperativo, in quanto impegnano il giudice a seguire quella via a preferenza di ogni altra, per giungere alla meta.</p><p class="paragraph" data-counter="172" id="p-172">Interpretare di più - si precisa - significa prendere possesso della norma, renderla viva e attuale, adeguata cioè al caso da regolare. Interpretare le <em>leggi,</em> non vuol dire cogliere le parole nella loro frammentarietà, ma impadronirsi del loro spirito, di quella <em>vis ac potestas, </em>di quella energia viva ch’è in esse racchiusa e che ne costituisce la ragion d’essere. Si tratta, insomma, di una penetrazione in profondità, di una compiuta appropriazione che dia vita ed efficacia concreta ad uno schema altrimenti morto ed inoperoso. E ciò va fatto, naturalmente, in perfetta aderenza al caso da regolare, tanto che interpretare la norma non si può, se ad un tempo non si intenda il fatto, che, pur nella sua singolarità, corrisponde alla prima. Ciò può essere più o meno evidente a seconda delle diverse forme d’interpretazione; ad esempio, in quella scientifica il richiamo al caso concreto (benché non possa mancare) è meno preciso, mentre nella giudiziale è immediato e assorbente. Ma sempre intendere il significato della norma, nelle intuizioni della scienza, vuol dire comprendere ad un tempo il fatto, operare una sintesi di norma e fatto, in una parola applicare la legge al caso concreto. Così interpretazione ed applicazione, benché si voglia distinguere facendo della seconda il punto di arrivo e la ragion d’essere della prima, si differenziano con difficoltà e la interpretazione, in questa visione più larga, s’illumina di una luce nuova che la presenta, più che come un intendere quale che sia, come un operare cosciente e creativo nella vita giuridica<sup><a href="#curatornote-45" id="curatornote-ref-45">[45]</a></sup>. Ciò del resto sarà fatto meglio chiaro tra poco.</p><p class="paragraph" data-counter="173" id="p-173">Un altro punto, in tema d’interpretazione, mette in rilievo la scienza. Ed è il naturale coordinarsi in unità dei risultati della interpretazione delle singole norme, il delinearsi di un sistema complesso e razionale delle diverse disposizioni. Infatti intendere il significato della norma, riportarla alla sua ragion d’essere, vivificarla a contatto del caso concreto che preme per avere definizione giuridica, importa un allargarsi della visione del giurista, un moltiplicarsi complicato degli interessi che ne sollecitano l’attenzione. Ciò vuol dire ridurre ad unità le norme, centrarle in un sistema di compatta razionalità, definire i c.d. principi generali, che sono poi le grandi idee ispiratrici dell’ordinamento giuridico. Di questo così largo punto di arrivo non si può certo fare a meno, in quanto esso esprime la complessità caratteristica dell’esperienza giuridica, che è, sappiamo, tutta la vita sociale nel suo articolarsi multiforme.</p><p class="paragraph" data-counter="174" id="p-174">Quanto agli strumenti adoperati dall’interprete, si accenna innanzi tutto alla interpretazione grammaticale e logica, le quali possono essere poi agevolmente unificate, affermando che il primo passo è l’intendimento dei concetti espressi nelle singole parole della formula, collegate, come sono, nel nesso logico della frase. Ciò evidentemente limita l’attività della interpretazione, in modo conforme alle intuizioni della scienza e diversamente da quanto sarà stabilito tra poco, ad una indagine intorno al significato logico della proposizione; la limita cioè alla formula come se per la vita del diritto bastasse davvero comprendere nei suoi veri termini la schematizzazione legale, aver presente la sintesi di esperienze fatta dalla legge. Comunque sia di ciò, è chiaro che qui il processo d’interpretazione non è affatto diverso dalla normale comprensione logica e che non si avverte ancora a questo punto l’esigenza di andare al di là dello schema legale, mentre la attenzione si fissa in modo esclusivo sulla norma, la quale sembra avere tutti gli elementi necessari a risolvere il problema che l’azione da porre in essere, propone. Malgrado cioè l’accennata sintesi necessaria, per la quale interpretare la norma, val quanto applicarla al fatto, quest’ultimo, il caso particolarissimo da regolare, resta ancora in ombra. Non è esso che pone la sua irriducibile esigenza di razionalità, ma piuttosto vien ristretto e adattato alla angusta formula, alla quale prevalentemente si rivolge l’attenzione dell’interprete.</p><p class="paragraph" data-counter="175" id="p-175">Eppure questa esigenza di guardare all’azione al concreto volere che sta per prodursi in quel punto ed ha, in sé e nel processo storico in cui è inserito, la ragione del suo sorgere, è tanto impellente, che la scienza stessa del diritto dichiara insufficienti gli strumenti della logica ed assume criteri integrativi di interpretazione, i quali propriamente riportano alla libera e significante vita sociale e riducono la formula alla modestia della sua funzione accessoria e niente affatto decisiva. Ciò non è naturalmente riconosciuto in termini espliciti, che anzi siffatti criteri adoperati in via sussidiaria sembrano indirizzati a cogliere la ragione profonda della legge, quel suo intimo e poi vero significato che sovente la logica dell’espressione tradisce. Sembra cioè che l’interpretazione, come si dice, sociologica e politica e storica e teleologica tenda soltanto a chiarire i termini della disposizione, ad enucleare la <em>mens legis</em> dalle apparenze ingannatrici. Ma così non è in realtà per lo stesso significato che assumono siffatti criteri sussidiari d’interpretazione, i quali in fondo tutti richiamano alla libera vita giuridica, alla società ed alla storia, alla politica ed alla considerazione dei fini immanenti della disposizione (e cioè ancora all’azione nella sua libertà e vivezza), in una parola al mondo storico delle azioni, le quali, come sappiamo, si regolano da sé, né si lasciano punto deformare dalle schematizzazioni legali. Non si tratta cioè tanto di ricavare dalla considerazione della libera esperienza sociale, alla quale certo la formula intese riferirsi, criteri per illuminare quest’ultima nel suo vero significato, ma piuttosto di ritrovare, sulla scorta certo della formula, con l’ausilio di questa primitiva indicazione, ma poi di tanto superandola, in un larghissimo esame della concreta realtà sociale, di ritrovare la razionalità intrinseca delle azioni, per avviarsi a volerle. Che, sappiamo, interpretare, val quanto applicare la norma al fatto, val quanto, più esattamente, volere secondo un libero, attuale, significante indirizzo, volere con la coscienza d’incidere in tal modo adeguatamente nella realtà storica. Se insomma interpretare è un volere nel quale lo spirito sia presente a se stesso e si controlli nella considerazione delle sintesi di esperienze del passato e della viva realtà nella quale si svolge, questi criteri sussidiari d’interpretazione appaiono fondamentali e tali che servono non tanto a chiarire il significato della formula, quanto ad illuminare direttamente l’azione che deve sorgere, dettandole <em>ab intus </em>la legge della sua incidenza nella realtà storica, la legge del suo essere libera e sociale. Benché dunque si parli di tali strumenti interpretativi, come se si svolgessero su di una linea logica con il primo grado d’interpretazione del quale abbiamo parlato, le cose stanno invece altrimenti. Passare dal momento logico a quello politico sociale, significa abbandonare la formula e rifarsi alla vita, ricercare nella vita il criterio immanente di razionalità dell’azione nuova che deve sorgere ad opera del giudice che è organo sociale o ad opera del singolo.</p><p class="paragraph" data-counter="176" id="p-176">In particolare va rilevato che con il criterio storico d’interpretazione si vuole fare richiamo non tanto ai precedenti immediati della disposizione legislativa, al processo dal quale la formula è scaturita, ma piuttosto al succedersi delle intuizioni etico-politiche, le quali, nel corso dei tempi, han dominato nel mondo dell’azione che viene considerata. E come questo esame sia indispensabile per una decisione viva, attuale e giusta, non c’è bisogno di dire, solo che si abbia presente la continuità delle azioni nel corso storico, la indissolubile connessione che c’è tra l’esperienza del passato e la produzione dell’avvenire. Se la stessa formula è sintesi delle esperienze di un passato prossimo di fronte alla nuova azione che sorge, se essa, come tale ha una funzione essenziale nel preparare la decisione, è evidente la ragione del rifarsi in sede d’interpretazione a un passato remoto e tuttavia significante.</p><p class="paragraph" data-counter="177" id="p-177">Il criterio sociologico-politico richiama invece alla viva e complessa realtà sociale del presente, sopratutto [sic] alle intuizioni politiche le quali sono le determinanti del diritto, precisamente diritto <em>in fieri.</em> Qui chiaramente la formula è lasciata da parte; essa cede il posto all’azione che ha una sua intima esigenza ed è centrata nel mondo complesso delle azioni interdipendenti degli uomini associati. Si tratta - ripetiamo - non tanto di adattare la formula alla realtà sociale sempre nuova, ma di guardare quest’ultima con la sua norma implicita, attuale e viva, tanto che la formula non diventi, da sussidio che era, ostacolo per la nuova esperienza, che esca da questa comprensione, deformata.</p><p class="paragraph" data-counter="178" id="p-178">Il criterio teleologico infine, che è così vivo nelle correnti moderne della scienza giuridica, richiama a considerare il fine proprio della disposizione e cioè, secondo quanto è comunemente ritenuto, l’interesse umano che essa si rivolge a proteggere. E poiché questo interesse non è che l’azione guardata nel suo momento di scopo, nella ragione intrinseca che la determina, il criterio teleologico d’interpretazione si risolve nel rinviare, ancora una volta, dalla formula di legge al caso della vita, al quale essa vuol fornire un sussidio di esperienza. Insomma decisamente non si tratta di adattare la norma al caso ma di prendere in considerazione l’esigenza che il fatto propone in quell’istante e che è la sola legge valida per esso.</p><p class="paragraph" data-counter="179" id="p-179">Così l’adoperare i criteri sussidiari d’interpretazione conduce ad un risultato assolutamente univoco, a regolare l’azione secondo la sua legge intima e viva, utilizzando, senza però farsene schiavi, i risultati dell’intendimento logico della formula legislativa. Conduce cioè ad un risultato essenzialmente contraddittorio con l’assunto legalistico, che costituisce punto di partenza per il processo della interpretazione. Ma è un risultato, poi, assolutamente necessario, perché obbedisce alla logica dei rapporti tra lo schematico formulario e l’azione viva ed irriducibile.</p><p class="paragraph" data-counter="180" id="p-180">In definitiva è chiaro che interpretare è null’altro che l’operare cosciente nell’esperienza giuridica, avvalendosi così delle esperienze ordinatamente prospettate dalla formula di legge, come dell’insegnamento della situazione storica e dell’intimo impulso dell’azione. In questo senso son chiamati ad interpretare, cioè ad operare con siffatta chiara coscienza, non solo i giudici, ma tutti i soggetti dell’esperienza giuridica. E quest’attività ha in tutti un evidente significato creativo, una emotività, un sapore di nuovo, i quali giustificano pienamente l’assunto della scuola del diritto libero<sup><a href="#curatornote-46" id="curatornote-ref-46">[46]</a></sup> ed in genere delle correnti teoriche d’interpretazione, le quali tendono a presentare il giudice come un innovatore, come un attivo determinatore della legge dell’azione (e cioè originale produttore della sua stessa azione reattiva)<sup><a href="#curatornote-47" id="curatornote-ref-47">[47]</a></sup>, invece che come passivo strumento di meccanica applicazione della norma al fatto. Interpretazione, opera di tutti i momenti e di tutti i soggetti, è perenne e libera creazione della normalità sociale.</p><p class="paragraph" data-counter="181" id="p-181">Una significativa conferma di questo punto di vista è in un breve esame dei risultati della interpretazione dei quali parla la dottrina. Intanto la interpretazione restrittiva od estensiva, mentre accenna caratteristicamente ad una riduzione del significato dalla legge nei suoi termini veri, una volta fugate le apparenze ingannatrici, proprio perché fa dipendere questa rettifica dall’uso di quei criteri sussidiari d’interpretazione, dei quali si diceva, conferma il superamento della formula e il preminente rilievo dell’azione con la sua propria esigenza. Questo e non altro può significare la ricerca della <em>mens legis</em>, di quel riposto significato normativo che la formula esprime in modo inadeguato e che è dettato invece immediatamente dalla considerazione integrativa della realtà sociale nel suo sviluppo storico.</p><p class="paragraph" data-counter="182" id="p-182">Ma più significativa ancora è quella che vien chiamata interpretazione analogica ed implica l’adoperare - come si ritiene comunemente - la formula normativa predisposta per un caso particolare e simile per la regolamentazione di un altro caso che non ha una sua disciplina; o, più largamente, l’usare i principi desumibili dalle regole dettate per una materia analoga o dalla totalità dell’ordinamento giuridico. È presupposto di ciò la razionalità compatta dell’ordinamento giuridico; quella coerenza, in forza della quale è possibile utilizzare disposizioni normative per casi non immediatamente regolati e affini a quelli che determinarono la norma. Vi è dunque una lacuna, che poi in fondo si manifesta insussistente, poiché il complesso dei principi desumibili da alcune o tutte le disposizioni giuridiche del sistema permette una larga applicazione e manifesta una perfetta competenza a regolare il caso che è, soltanto in apparenza, lacunoso.</p><p class="paragraph" data-counter="183" id="p-183">Ma si pensi ora a quello che siamo venuti sin qui sostenendo in tema d’interpretazione, all’impotenza ed al superamento della formula in un’ampia visione della realtà sociale e s’intenderà come anche e soprattutto in questo caso, pur partendo da una formula (che è in questo caso particolarmente inadeguata al caso), si desuma infatti la disciplina della libera vita dell’esperienza sociale. Proprio perché non ci rifiutiamo di regolare il caso, che è, nei confronti della formula, evidentemente lacunoso, proprio perché, affermata la lacuna, che per la formula indubbiamente sussiste, siamo portati poi a negarla, noi riconosciamo ancora una volta e nel modo più esplicito che interpretare, val quanto creare e che la disciplina giuridica è data dall’intima legge dell’azione e non da esteriori sovrastrutture.</p><p class="paragraph" data-counter="184" id="p-184">Non per nulla infatti il problema della interpretazione analogica si fonde coll’altro del diritto libero; perché il riferimento a principi desumibili da formule proposte per materie affini è così lieve, da rendere il sussidio di quelli quasi insignificante di fronte all’apporto decisivo della libera immanente regolamentazione del caso detto lacunoso.</p><p class="paragraph" data-counter="185" id="p-185">Così è chiaro ormai che in un certo senso tutte le azioni, sotto il profilo della loro normalità giuridica, costituiscono una lacuna, e che tutta l’interpretazione, come l’abbiamo intesa, ben può dirsi analogica di fronte alla formula meramente approssimativa. Questa dunque dà soltanto un sussidio ed un avviamento, ma non comprende mai il caso da regolare. Questo sussidio può essere più o meno valido, a seconda che il riferimento al caso sia più o meno vicino.</p><p class="paragraph" data-counter="186" id="p-186">Ma la legge del fatto è nel fatto stesso, nel libero impulso di azione del soggetto, il quale, interpretando, opera e, operando, interpreta ed è, cioè, tutto presente all’azione, all’azione che ha la sua legge.</p><h2 class="title-2">La capacità giuridica</h2><p class="paragraph" data-counter="187" id="p-187">La capacità giuridica vien definita come idoneità a diventare titolare di situazioni giuridiche subbiettive<sup><a href="#curatornote-48" id="curatornote-ref-48">[48]</a></sup>, cioè essenzialmente di diritti e di obblighi. La capacità di agire, invece, come attitudine a porre in essere personalmente atti rilevanti nel mondo del diritto, perché produttivi di conseguenze giuridiche. La personalità giuridica, espressione comprensiva di entrambe le categorie sopra accennate, viene considerata poi come uno <em>status,</em> una qualificazione soggettiva operata con libertà dall’ordinamento, e di tale <em>status</em> si dice che non implica né un <em>posse</em>, né un <em>debere</em>, non importa la titolarità in rapporti giuridici attuali, ma si risolve in un <em>esse,</em> in un mero modo di essere del soggetto nei confronti dell’ordinamento giuridico. Pur essendo esso così svincolato da concrete situazioni subbiettive, ne costituisce poi la premessa necessaria; sua caratteristica è infatti la preliminarità ad ogni rapporto, il quale in tanto si pone, in quanto esistano le necessarie premesse del suo verificarsi, tra le quali è appunto l’esistenza del soggetto capace<sup><a href="#curatornote-49" id="curatornote-ref-49">[49]</a></sup>.</p><p class="paragraph" data-counter="188" id="p-188">Questa considerazione e l’accenno, comune nella dottrina, ad un modo di essere del soggetto misurato alla stregua dell’ordinamento giuridico, ad una qualificazione di carattere strettamente normativo, inducono poi una parte della scienza a guardare più attentamente il rapporto tra soggetto e norma. Se quest’ultima, secondo quanto si ritiene comunemente, è l’esclusiva produttrice dei rapporti giuridici, il presupposto fondamentale e indispensabile del loro verificarsi, il soggetto capace, che condiziona esso pure, per quanto si è visto, il sorgere del rapporto, va strettamente collegato con la norma. La qualificazione normativa, in cui la personalità si risolve, è espressione di un rapporto tra norma e soggetto; ed è questo rapporto che, rendendo significante un uomo per il mondo del diritto, ne fa un soggetto giuridico, una persona. Così la capacità è una attribuzione dell’ordinamento, attribuzione necessaria, anche dove il riconoscimento di capacità appaia più naturale e immediato, tanto che - si osserva - le persone fisiche non sono meno frutto di una creazione del diritto, che non siano quelle persone che vengono chiamate appunto giuridiche. Ed il riconoscimento, in quanto dato con libertà, pure quando gli ideali etico-politici conducono ad identificare personalità giuridica ed umanità, attribuisce alla categoria un valore di discriminazione, in quanto permette d’individuare i titoli di appartenenza ad una comunità giuridicamente ordinata ed a definire tutti e soli i soggetti dell’ordinamento. La personalità è qualifica squisitamente sociale; segno dell’appartenenza ad una esperienza sociale, della sudditanza alla sua legge di ordine.</p><p class="paragraph" data-counter="189" id="p-189">Come che sia di ciò, è interessante soprattutto considerare la correlazione tra capacità e norma; quel rapporto tra soggetto e norma, nel quale propriamente la personalità giuridica si risolve secondo la intuizione della scienza. Per quest’ultima infatti il mondo del diritto importa una trasformazione del mondo della realtà, un punto di vista normativo su di esso.</p><p class="paragraph" data-counter="190" id="p-190">Tutti gli elementi del mondo umano si ritrovano in quello giuridico, ma modificati in senso normativo. Così è per il soggetto; così è per l’atto di lui, il quale si presenta, come meglio vedremo nel seguito del corso, come atto giuridico, finché si sia in attesa della qualificazione normativa, come situazione giuridica subbiettiva (diritto ed obbligo), quando la qualificazione sia in atto. Entrambe queste realtà giuridiche, il soggetto capace e la situazione soggettiva, sono il punto di vista dell’ordinamento su corrispondenti elementi, che si possono indicare, solo per intenderci, come “naturali”, e cioè l’uomo e il suo atto, pensati tutti e due come privi di valore giuridico. Questo punto di vista originale, del quale si diceva, si concreta in un rapporto tra siffatti elementi naturali e la norma. Tra questi elementi naturali intercorre una correlazione come dalla potenza all’atto; la stessa che si ritrova - ed è un importante principio di chiarificazione - tra il soggetto capace e la situazione giuridica. E come il soggetto, nell’ordine naturale, si traduce nel suo atto, così la norma di qualificazione, restando la stessa, passa dall’astratto al concreto, diventa, da qualificazione del soggetto, possibile autore di atti determinanti e presenti in una astratta tipizzazione alla norma, qualificazione concreta in senso giuridico degli atti stessi. I quali, finché pensati ed ipotizzati, costituiscono un criterio per individuare il soggetto e qualificarlo opportunamente; quando siano divenuti, invece, reali, vengono essi stessi qualificati come atti di quel soggetto e diventano situazioni giuridiche, delle quali egli è titolare. Si può dire allora che la norma, prima di modificare nel senso giuridico l’atto e per giungere a questa meta, passa attraverso una generale e preliminare qualificazione del soggetto, la quale presenta il vantaggio di definire preventivamente i settori di esperienza sociale nei quali la norma può effettivamente operare. Solo nei limiti dell’esperienza umana, che viene qualificata in termini di capacità, si danno atti suscettibili di valutazione giuridica; fuori di essi non più.</p><p class="paragraph" data-counter="191" id="p-191">Il soggetto entra nell’esperienza giuridica con questa funzione di fissarne i termini di compressione, di riflesso ciò serve ad intendere in qual senso, entro quali confini l’uomo partecipa a quella vita. È naturale perciò dire che la personalità giuridica è un dato sociale e che essa è il segno esclusivo dell’appartenenza dell’uomo al suo mondo sociale.</p><p class="paragraph" data-counter="192" id="p-192">Fin qui la scienza, i cui risultati occorre ora sottoporre ad una valutazione critica, pur riconoscendo le felici indicative intuizioni che sono in essi contenute. La quale correzione critica si presenta agevole ormai, dopo quello che è stato detto sin qui in generale a proposito del diritto. Le nostre precedenti considerazioni infatti ci hanno condotto a ritenere insussistente quel dualismo tra norma e fatto, sul quale si fonda interamente la costruzione scientifica, ed a risolvere lo schema della norma esteriore e costrittiva nell’intima realtà dell’impulso etico che vive in ogni coscienza e che non perde punto della sua intimità, in quanto si ammetta una vibrazione comune e operosa nel senso dell’universale. E come a suo tempo ricaveremo le conseguenze di questo punto di vista, studiando i fatti giuridici e le situazioni subbiettive, così ora ci è agevole correggere, utilizzandola nei limiti di verità, la intuizione della capacità come rapporto tra soggetto e norma nel senso innanzi precisato. Dunque non ha consistenza alcuna il porre i due termini come distinti e contrapposti, il mondo giuridico non è che il mondo umano; il soggetto di diritto non è che l’uomo. Ma il richiamo alla norma è pieno di significato, perché serve a far rilevare che il mondo umano è anche essenzialmente giuridico a titolo della sua propria umanità, in ragione cioè di quella vibrazione etica che lo pervade e ne costituisce l’anima di libertà. Così la persona nel senso del diritto non è che l’uomo, ma l’uomo in ragione della sua umanità, di quel soffio dello spirito, di quella esperienza di libertà che in lui ed in lui solo, in quanto uomo, si compie. Ciò è espresso appunto dal rapporto affermato con la norma; la quale - sappiamo - ridotta nei suoi veri termini, non è che questa intima esigenza di libertà che contrassegna l’uomo.</p><p class="paragraph" data-counter="193" id="p-193">In questo modo non tanto ci è permesso di restringere la sfera di comprensione dell'ordinamento giuridico in quei limiti, nei quali si riscontri non l’apparenza di umanità, ma questa in modo vero e sostanziale: non tanto ci è lecito affermare che questa esperienza è umana ed esclusivamente umana, restando fuori di essa, per esempio, gli aggregati di animali, che non costituiscono - sappiamo - società; ma più che tutto ci è dato riconoscere la profonda ragione, per la quale il diritto è soltanto un fatto umano. La quale ragione è proprio nel significato spirituale e libero della esperienza che andiamo considerando, nella quale appunto l’uomo entra nella pienezza della sua umanità, con tutte le risorse dello spirito.</p><p class="paragraph" data-counter="194" id="p-194">Perciò la capacità è, come è stato sopra affermato, un dato sociale ed umano.</p><p class="paragraph" data-counter="195" id="p-195">Persona, nel senso del diritto, è l’uomo nella vita sociale; e tale è per il riconoscimento che gli viene dall’ordinamento giuridico, da quel mondo sociale ordinato, al quale egli si trova ad appartenere; e cioè dal criterio etico universale che vive nelle coscienze di tutti i soggetti. La indisponibilità di questo riconoscimento, quel tanto di arbitrario e sopraordinato che appaiono caratterizzarlo nelle intuizioni della scienza, non sono altro che espressioni della superiorità del respiro universale dello spirito, che, costituendo l’uomo nella sua ragion d’essere umana, domina e non si lascia dominare. In questo senso è da intendere l’affermato significato discriminativo della capacità, il quale si riscontra, anche quando sia riconosciuta la piena identificazione tra personalità giuridica ed umanità.</p><p class="paragraph" data-counter="196" id="p-196">Perché la discriminazione serve a contrassegnare la ragion d’essere di quella identificazione, quel senso di libertà e spiritualità, in vista del quale l’uomo è uomo e quindi soggetto di diritto.</p><p class="paragraph" data-counter="197" id="p-197">Che poi si guardi, invece che all’atto nella sua singolarità, alla persona, e cioè alla continuità coerente e responsabile dei suoi atti, non c’è quasi bisogno di dire. Nell’esperienza operosa della vita, emerge come un criterio di orientamento la persona, la quale, senza prescindere da quella esperienza, la supera come principio appunto di continuità e responsabilità delle azioni. Perché umano nel senso precisato, il mondo giuridico è mondo di soggetti, prima che di azioni. E non dimentichiamo il principio già accennato, per il quale l’esperienza giuridica si risolve in un riconoscimento reciproco e continuo della personalità giuridica (e cioè libertà, soggettività, spiritualità) di coloro che compongono la vita sociale. Ora intendiamo meglio che questo è un riconoscimento reciproco di capacità, il quale, concretandosi nel rispetto dell’azione altrui giusta, in questa rende omaggio alla spiritualità e libertà della persona che vi si esprime.</p><p class="paragraph" data-counter="198" id="p-198">Il principio dunque d’identificazione tra personalità giuridica e umanità, mentre serve a chiarire l’essenza spirituale e libera della vita sociale, costituisce, d’altra parte, un ideale che questa deve in concreto realizzare. La personalità giuridica non è che umanità, ogni uomo, solo perché tale, è persona nel senso del diritto. La parificazione è di diritto naturale nel senso che abbiamo precisato. E costituisce perciò una meta inesauribile di ogni diritto, che sia positivamente vigente.</p><p class="paragraph" data-counter="199" id="p-199">Questa conquista, che si suole attribuire come definitiva alla civiltà moderna, non è - lo constatiamo purtroppo ogni giorno - senza attacchi. Né, d’altra parte, va dimenticato che questa umanità è in perenne svolgimento, che la sua richiesta di libertà e responsabilità nella vita sociale è ogni giorno maggiore e più urgente. Così la conquista della capacità è una perenne meta rivoluzionaria, il cui miraggio vale a spiegare molte svolte della storia e quel fermento continuo che condanna il diritto positivo nell’attesa di una migliore e più umana rivelazione. L’istanza democratica e l’altra, ad essa immediatamente congiunta, di una democrazia sociale, sono forme di una lotta per la capacità, la quale segue su di una linea di rigida coerenza la rivendicazione cristiana di una eguaglianza di valore tra gli uomini.</p><p class="paragraph" data-counter="200" id="p-200">Va osservato infine che la distinzione tra capacità giuridica e di agire non ha ragion d’essere. È chiaro ormai che la personalità s’identifica con l’umanità piena e operosa.</p><p class="paragraph" data-counter="201" id="p-201">La capacità di agire in modo libero, personale, responsabile, è proprio la ragion d’essere, il significato profondo della personalità giuridica; il suo contenuto o, in termini di scienza, il suo presupposto. I casi addotti di separazione non sono probanti, perché essi nascono da una possibilità d’integrazione del soggetto, in concreto, parzialmente capace. Essi non toccano punto la verità del fenomeno. Tanto vero che, nelle sfere dell’ordinamento a carattere più squisitamente personale, la mancanza della c. d. capacità di agire implica mancanza della capacità giuridica. La quale però, per quanto si è visto, non può mancare in via definitiva e nei confronti di tutto l’ordinamento giuridico.</p><h2 class="title-2">Le persone giuridiche</h2><p class="paragraph" data-counter="202" id="p-202">Le persone giuridiche sono qualificate come entità di mera creazione giuridica, soggetti di diritti e di obblighi così come l'uomo, pur essendo diversi da quest’ultimo che è il soggetto normale dell’esperienza giuridica.</p><p class="paragraph" data-counter="203" id="p-203">La titolarità delle situazioni subbiettive, in una con il carattere non umano, quanto meno non immediatamente e sensibilmente umano di tali soggetti, propone il problema delle persone giuridiche, che è d’intendere appunto come possano essere soggetti di diritto, sempre che lo siano in effetti, entità che non s’identificano con gli uomini.</p><p class="paragraph" data-counter="204" id="p-204">Per impostare e risolvere questo problema, sarà opportuno cominciare con il definire il modo con il quale questi enti in concreto si presentano e vivono.</p><p class="paragraph" data-counter="205" id="p-205">E cominciamo con le corporazioni, la prima affermata sottospecie delle persone giuridiche. Esse si risolvono nell’associazione di persone riunite, per conseguire uno scopo ben definito di carattere superindividuale. A questo proposito sarà bene ricordare quel che è stato sostenuto, in questo stesso corso, a proposito della distinzione tra la sfera del diritto pubblico e quella del diritto privato<sup><a href="#curatornote-50" id="curatornote-ref-50">[50]</a></sup>. Ci giova questo ricordo, benché le persone giuridiche corporative siano da attribuire a loro volta alla sfera del diritto pubblico o quella del diritto privato nei confronti dell’ordinamento generale dello Stato, perché in ogni caso in esse si riscontra quell’associazione di azioni e quella coordinazione di scopi, le quali caratterizzano la sfera del diritto pubblico e qualificano poi, in questo senso come di diritto pubblico le corporazioni nei confronti di quell’ordinamento particolare e distinto; in cui esse si concretano<sup><a href="#curatornote-51" id="curatornote-ref-51">[51]</a></sup>.</p><p class="paragraph" data-counter="206" id="p-206">Cioè, quando noi parliamo di associazioni di persone a fini determinati, non abbiamo presenti i rapporti che intercorrono fra questi singoli e che costituiscono e danno vita all’ente, ma, per così dire il loro risultato, il fatto cioè che questi soggetti limitano in una sfera le loro possibilità di azione per una ragione associativa, si pongono uno scopo comune, il quale, per essere di tutti, non è più uno scopo semplicemente individuale. Siamo appunto in quella sfera del diritto, nella quale si verifica un sacrificio particolare della personalità in pro della socialità, il quale certo è fondato su di un maggiore e migliore incremento della persona, ma giunge ad esso attraverso una esperienza collettivistica di più o meno rigida associazione delle azioni.</p><p class="paragraph" data-counter="207" id="p-207">Ma già a suo tempo abbiamo avvertito - ed ora richiamiamo - che una esperienza collettivistica è significante in ogni caso nel mondo morale per quella destinazione ultima veramente umanistica che la riscatta, per le risorse di libertà e spiritualità, potremmo dire di diritto privato, alle quali fa appello, per conseguire la sua meta.</p><p class="paragraph" data-counter="208" id="p-208">Checché sia di ciò, basta ora aver presente questo principio che, limitatamente a quel particolare ordinamento in cui la corporazione si concreta, definisce quest’ultima come super[indi]viduale e collettiva, di diritto pubblico in una parola.</p><p class="paragraph" data-counter="209" id="p-209">Una corporazione è dunque un’associazione di persone, la quale si risolve in una sintesi delle volontà e quindi degli scopi che le volontà perseguono, tanto che possa vedersi un volere unitario (che vien considerato il volere; dell’ente nel suo complesso) con uno scopo proprio ben definito. E noi sappiamo poi che non si tratta veramente di una volontà unica e distinta, ma piuttosto dell’incidenza delle diverse volontà, per così dire, in un punto comune, rappresentato dalla identità dello scopo che esse perseguono e che determina un caratteristico riferimento associativo da un’azione all’altra, le quali restano pure certamente distinte. Lo scopo, in quanto conseguito da ciascuno con una netta considerazione dell’altro, appare come uno scopo superindividuale, indisponibile. I singoli scopi eguali sono conferiti alla collettività ed alla collettività propriamente appartengono. L’ente collettivo nasce da questa identità, superindividualità, indisponibilità degli scopi e delle azioni, che li hanno come contenuto, dei soggetti che entrano a comporre l’ente. I quali soggetti singoli poi non possono restare in ombra, se non si vuol giungere ad una mitologia collettivista, ad intendere cioè l’arte come avente una sua massiccia realtà diversa dalla tipica coordinazione delle azioni, di cui abbiamo parlato. E c’è appena bisogno di avvertire che i singoli non sono esauriti in questa esperienza, ma ad essa conferiscono una parte soltanto delle loro possibilità di azione, accettando in quei confini, e soltanto in essi, quella rigida coordinazione, quella specifica disciplina, quella complessa considerazione, che restando integra la libertà ed anzi operante a mezzo di questa, caratterizzano la sfera del diritto pubblico nel senso precisato.</p><p class="paragraph" data-counter="210" id="p-210">Cose non diverse in fondo debbono essere dette, malgrado le contrarie apparenze, a proposito delle fondazioni, le quali costituiscono l’altra sottospecie delle persone giuridiche<sup><a href="#curatornote-52" id="curatornote-ref-52">[52]</a></sup>. Le fondazioni, secondo la comune opinione, si risolvono in un complesso di beni destinati immutabilmente ad uno scopo della volontà del fondatore. Quest’ultima viene così a cristallizzarsi in una determinata direzione, in un certo contenuto del volere, il quale si realizza con gli strumenti offerti dai beni destinati, arrecando vantaggio ad un complesso di persone individuate, non singolarmente, ma collettivamente, secondo criteri definiti. Si assume che soggetto dei diritti e degli obblighi, e quindi tale che si avvantaggia o subisce decremento per lo svolgersi della gestione, sia il complesso dei beni, unitariamente considerato e come animato dalla sempre presente e operosa volontà del fondatore.</p><p class="paragraph" data-counter="211" id="p-211">Resta, in questa visione delle cose, in ombra la collettività dei destinatari delle utilità dell’ente, la quale invece in definitiva è la sola che spieghi la funzionalità dei beni, e dia un significato umano alla situazione considerata. A ben guardare allora, appare chiaro che le fondazioni, sia pure con accentuazione dell’elemento patrimoniale, non sono dissimili dalle corporazioni, in quanto risultano anch’esse costituite da un complesso di persone che perseguono un fine comune e perciò superindividuale (quello, poi, assegnato dal fondatore) ed accettano una rigida coordinazione delle azioni in vista di quello scopo da conseguire. Soltanto è da notare una minore libertà, una meno spontanea iniziativa, una meno personale partecipazione, poiché a promuovere l’unità delle persone, assegnando loro un fine comune, fu il fondatore, mentre poi, anche nel corso della gestione, le attività libere e responsabili dei componenti la collettività appaiono quasi insussistenti, limitandosi ad una accettazione passiva dello scopo, in vista del quale ricevono le utilità procurate dall’amministrazione degli organi. Questi perciò vengano qualificati a buon diritto, per la larghezza delle iniziative ad essi commesse, come dominanti, a differenza di quelli delle corporazioni, che sono quasi esclusivamente esecutori delle decisioni delle assemblee.</p><p class="paragraph" data-counter="212" id="p-212">Ma questa differenza, sia pur rilevante, non può condurre a smarrire il significato di associazione, che hanno, sia pure in una struttura tanto peculiare, le fondazioni. Nell’un caso e nell’altro dunque si tratta di uomini raccolti in unità, per coordinare le azioni in vista di fini comuni. Tra le azioni poi, che compongono la trama sociale della collettività, hanno un particolare rilievo quelle, cui innanzi si accennava, degli organi, e cioè di soggetti che operano, pur nella loro insopprimibile individualità con un <em>animus</em> sociale, con il compito cioè di promuovere, mantenere, rendere efficace, per i fini da conseguire, la necessaria coordinazione delle azioni. Compiti, questi, che possono risultare, come fu già avvertito, più o meno vasti, a seconda che si tratti di organi dominanti o serventi e cioè, in definitiva, di collettività veramente operose o piuttosto, come nelle fondazioni, di collettività di beneficiarii.</p><p class="paragraph" data-counter="213" id="p-213">Di fronte a queste ultime il fondatore appare come un organo primordiale, che interviene nelle iniziative di coordinazione con una particolare e duratura energia.</p><p class="paragraph" data-counter="214" id="p-214">Si noti poi ancora quel che è comunemente osservato nella dottrina, cioè il carattere di indipendenza dell’ente nei confronti delle persone che lo compongono, sia per quanto riguarda il mutare eventuale di queste ultime, sia per quanto attiene alle responsabilità collettive, che non incidono affatto su quelle individuali e ne restano distinte. Ciò che è, del resto, coerente con quanto fu chiarito intorno alla struttura collettiva di queste c.d. persone giuridiche, alla qualità di socii, definiti in ragione del tutto, che i partecipi vi assumono ed allo scopo comune e superindividuale che li sollecita. È chiaro allora che una collettività, e cioè una riunione stabile di persone per fini superindividuali, è, entro certi limiti, indipendente dai singoli, individualmente considerati, che la compongono, poiché l’associazione continua, finché non sia intaccato lo scopo superindividuale.</p><p class="paragraph" data-counter="215" id="p-215">Così pure le responsabilità della collettività sono distinte da quelle dei singoli, perché questi entrano solo limitatamente ad alcune possibilità personali a costituire l’ente di coordinazione, nel quale certo non esauriscono la loro personalità. Altre possibilità restano in relazione ai fini che sono squisitamente individuali.</p><p class="paragraph" data-counter="216" id="p-216">Delineata così la realtà del fenomeno, dobbiamo proporci il quesito, se queste collettività costituiscano autonomi soggetti di diritto e di obblighi, se siano cioè, nel senso tecnico della parola, persone giuridiche<sup><a href="#curatornote-53" id="curatornote-ref-53">[53]</a></sup>.</p><p class="paragraph" data-counter="217" id="p-217">Una corrente dottrinale risponde senz’altro in senso affermativo, criticando le concezioni scettiche, cui tra poco accenneremo, e facendo leva sul fenomeno così delineato, il quale presenta una netta distinzione dell’ente dalle persone che lo compongono e nell’ente, poi, permette di riconoscere i costitutivi essenziali della personalità giuridica, e cioè una volontà di determinato contenuto, rivolta ad uno scopo che ne è la ragion d’essere. Questa volontà essa ritrova agevolmente nelle corporazioni in una sintesi delle volontà individuali operata per associazione psicologica, dalla quale risulta quell’unitaria ed indipendente dalla collettività, mentre lo scopo comune e superindividuale perseguito è tanto chiaro, da non aver bisogno di dimostrazioni. </p><p class="paragraph" data-counter="218" id="p-218">Nelle fondazioni, invece, la volontà sarebbe quella del fondatore, cristallizzata, per così dire, nei beni, i quali poi costituiscono strumento, per realizzare il fine che la sollecita.</p><p class="paragraph" data-counter="219" id="p-219">Si potrebbe, a quest’ultimo riguardo, notare piuttosto un’analoga associazione delle volontà singole dei beneficiari, unificate, come sono, per iniziativa del fondatore. Ma ciò è quasi irrilevante per i fini della nostra esposizione.</p><p class="paragraph" data-counter="220" id="p-220">Per contro altre teorie assumono che si tratti di mere finzioni o di equiparazioni arbitrarie e di comodo ai veri soggetti di diritto. Con il che, veramente, non si fa che porre un germe di dubbio, senza neppure accingersi a risolvere il problema. Più significante è invece l’osservazione che si sia di fronte a diritti senza soggetto, la quale, se è inammissibile per la impossibilità di concepire una situazione destinata a restare per sempre senza titolare, accenna poi opportunamente ad un <em>quid</em> giuridico particolare non riducibile nei termini della normale soggettività di diritto.</p><p class="paragraph" data-counter="221" id="p-221">Più chiaramente infine si parla da altri di un meccanismo tecnico predisposto, per attuare una distribuzione di beni ai soci, che restano i soli veri soggetti, e per metterli in contatto con gli estranei.</p><p class="paragraph" data-counter="222" id="p-222">A questo proposito c’è da osservare che, malgrado il fenomeno di rigida coordinazione, cui si è accennato e malgrado l’unità dello scopo comune, le collettività interessate possono e debbono essere ridotte ai loro termini costitutivi, alle persone singole, le quali costituiscono la particolare esperienza giuridica che abbiamo descritta, ma non danno luogo ad una entità nuova massiccia e indifferenziata. Si tratta, si noti, di un ordinamento giuridico particolare e qualificato nel senso collettivistico, il quale, nell’esplicazione del suo compito, ha da venire in rapporto con soggetti che rientrano in un altro e più vasto ordinamento. Questo, riconoscendolo, deve attribuire un significato all’ordinamento particolare, il quale diventa unitariamente rilevante per il primo e serve, nella sua struttura interna differenziata, come strumento di distribuzione dei beni secondo i suoi fini propri. La affermata soggettività di diritti non è che espressione di questo riconoscimento, che anzi è dato il più delle volte in modo formale ed esplicito, come riconoscimento dello Stato alla persona giuridica. La quale però sussiste anche solo come ente di fatto. Quel che conta è notare questa incidenza dell’ordinamento minore in quello maggiore. L’unità e indipendenza ha significato di fronte all’ordinamento più vasto; la irriducibile sostanza umana e differenziata ha significato nella sfera interna, come espressione dell’ordinamento particolare.</p><h2 class="title-2">Teoria dei fatti</h2><p class="paragraph" data-counter="223" id="p-223">Secondo la concezione della scienza e della filosofia del diritto fatti giuridici sono quelli che hanno rilievo nel mondo del diritto, son forniti cioè di una particolare efficacia che si esprime nel produrre un determinato effetto di diritto<sup><a href="#curatornote-54" id="curatornote-ref-54">[54]</a></sup>.</p><p class="paragraph" data-counter="224" id="p-224">Una tale conseguenza giuridica consiste nel sorgere, nel modificarsi o nell’estinguersi di un rapporto giuridico, cioè di un diritto subbiettivo o di un obbligo. La dottrina tedesca in particolare ha eleborato con larghezza ed acume la teoria di questi fatti tipici (<em>Tatbestand</em>), condizioni di fatto per l'operare concreto della norma sotto forma di situazioni giuridiche subbiettive, cioè come norma subbiettivata, ed immediatamente efficace<sup><a href="#curatornote-55" id="curatornote-ref-55">[55]</a></sup>. E tra fatto e diritto, tra oggetto e risultato della qualificazione normativa, essa ha posto un collegamento causale; causale di tipica causalità giuridica, per la quale il fatto è causa giuridicamente determinante <em>(Rechtsgrund),</em> mentre il rapporto chiamato così in vita è effetto giuridicamente determinato <em>(Rechtsfolge).</em> Forza produttiva tipica è la norma, la quale, sulla base del fatto preso in considerazione, crea il diritto e l'obbligo corrispondente. In alcune correnti di pensiero anzi si accentua l'efficacia produttrice autonoma della norma la quale si esprime essa in rapporto giuridico, si fa diritto subbiettivo ed obbligo in presenza del fatto, che è dunque piuttosto condizione che causa dell'effetto giuridico<sup><a href="#curatornote-56" id="curatornote-ref-56">[56]</a></sup>.</p><p class="paragraph" data-counter="225" id="p-225">Ulteriori precisazioni in questo ordine d'idee sono date in base alla concezione ipotetica della norma, sia essa poi intesa in contrasto o in accordo con la tradizionale intuizione imperativistica del mondo giuridico. Allora la norma appare come una predeterminazione del rapporto da condizione a condizionato tra fatto e diritto. Guardando più in fondo, poi, si scorge che il diritto non è cosa diversa dalla norma, ma un suo modo speciale, individuato, subbiettivo, concreto di manifestarsi; e cioè in accordo con quanto si diceva intorno al valore veramente causale della norma e meramente condizionale del fatto.</p><p class="paragraph" data-counter="226" id="p-226">Di più si scopre che il diritto non è che un fatto esso pure, sia pure nettamente, decisamente qualificato dalla norma, fatto giuridico veramente, benché appaia tutto diverso e assolutamente non comparabile con quello che vien pure chiamato giuridico ed è mera condizione del suo verificarsi<sup><a href="#curatornote-57" id="curatornote-ref-57">[57]</a></sup>.</p><p class="paragraph" data-counter="227" id="p-227">Noi poi, proseguendo per nostro conto l'indagine, rileveremo ancora che questi due ordini di fatti, i quali sembrano così irriducibilmente diversi, sono in fondo una cosa sola e che il nesso causale o condizionale che li stringe, l’operare su accennato della norma, per ricavare dal mondo dei fatti, e con il loro concorso, il mondo diverso e sopraordinato dei diritti, è puro artificio, il quale corrisponde alla già criticata esteriore intuizione della norma, come una forza autonoma, esterna, preordinata, coattiva, la quale appunto inciderebbe nel mondo della realtà, per farsene un punto di appoggio, una condizione in vista di radicali innovazioni. Le quali si concreterebbero precisamente nella riduzione del fatto al diritto, nel ritrovamento, attraverso il fatto, del diritto, nell’emergere di quel punto di vista normativo sulla realtà, nel quale il diritto consiste, ponendosi come una realtà di diverso ordine e cioè come ideale<sup><a href="#curatornote-58" id="curatornote-ref-58">[58]</a></sup>. Mentre noi già sappiamo, e meglio vedremo tra poco, che la norma è implicita nel fatto e ne costituisce propriamente la ragion d’essere, che non esistono altro che atti giusti ed atti ingiusti di valore squisitamente personale, anche se di rilievo sociale e che in conseguenza la trasformazione del fatto in diritto non è un operare esterno su di un punto di appoggio esterno esso pure, ma è lo stesso processo della vita spirituale, il quale perennemente e nel foro augusto della coscienza individuale pone, positivamente o negativamente, il valore proprio dell’atto, e cioè l’atto giuridico, consuma perennemente il diritto nella sola forma possibile, come atto giuridico.</p><p class="paragraph" data-counter="228" id="p-228">Come che sia di ciò - e son queste cose, del resto, sulle quali ritorneremo tra poco - è certo che nella concezione ipotetica della norma è descritto compiutamente questo processo artificioso, benché mirabilmente ricco di vere intuizioni, per il quale la norma passerebbe da forza astratta e preordinata ad energia concreta ed efficacemente operante, per ordinare i rapporti umani che essa qualifica nel senso del diritto, trasforma cioè in rapporti giuridici.</p><p class="paragraph" data-counter="229" id="p-229">Il collegamento tra fatto e diritto, la funzione del fatto come causa o condizione di rapporti che la norma determina, non son più messi là senza posto nel sistema, ma si inquadrano armonicamente in una concezione, quella accennata sopra, della norma, la quale prevede dei fatti come condizioni della sua applicabilità, e frena la sua energia impetuosa di qualificazione, fin quando essi non siano verificati, fin quando la realtà, esattamente descritta nelle sue linee essenziali, non ponga quella esigenza di ordine che appunto la norma intende a soddisfare. Il <em>prius</em> qui è sempre la norma, forza determinante autonoma e i fatti ai quali essa si appoggia, in quanto presi in considerazione, descritti, previsti, introdotti nel mondo giuridico, in quanto forniti di questo primordiale valore di forze concorrenti della dinamica del diritto, non sono più meri fatti, ma fatti giuridicamente rilevanti, cause o condizioni del muoversi e dell’operare delle energie proprie della vita del diritto. Perché il diritto ha appunto una vita, la quale trascorre dal porre le condizioni del suo stesso svolgimento ad un tale svolgimento appunto, quando quelle condizioni siano verificate. E secondo la caratteristica concezione esteriore della norma, la quale ci è già nota, essa si presenta come forza che opera dal di fuori, collegando tra loro diversi ordini di fatti con lo strumento dell’autorità sociale, qualificandoli in vario modo nell’atto che li attrae nella sua orbita, come fatti giuridici appunto e diritti subbiettivi ed obblighi. I fatti poi soggiacciono a questa qualificazione operata dalla volontà collettiva, volontà sociale o, più precisamente, statuale ed entrano per questo impulso esterno e non per una ragione intrinseca nel mondo del diritto. Vi entrano o come fatti giuridici e cioè realtà sociale che la norma tien presente come punto di appoggio e di riferimento o come diritti ed obblighi e cioè realtà sociale trasformata compiuta- mente in senso giuridico. Ma in ogni caso si abbia presente questa incompatibilità, questa radicale differenza, assunta dalla dottrina tradizionale, tra fatto e norma e tra i diversi ordini di fatti che vengono in considerazione nel diritto.</p><p class="paragraph" data-counter="230" id="p-230">Questa differenza è invece un artificio, il quale dev’essere rilevato, pur avendo sempre presente il fondo di verità che per esso inadeguatamente si esprime. E questo chiarimento risulta ormai agevole dopo quello che è stato detto sin da principio intorno alla natura dell’esperienza giuridica ed il particolare della norma. Si è già posto in rilievo infatti che il diritto si risolve nel ricco intrico delle azioni umane nella vita sociale, in quanto interferiscono tra loro e reciprocamente si influenzano, tanto che ciascuno ha da tenere conto delle altre ed in ciascuna la persona assume responsabilità sociali. Abbiamo pure chiarito che la ragione di tale interferenza, il suo particolare significato non è un fatto di mera forza, la fisica possibilità del confliggere delle azioni, ma il valore di giustizia che l’azione di resistenza o di reazione assume di fronte a quella che vien presa in considerazione, e ciò per l’universalità del criterio morale che sollecita tutti i soggetti nella vita sociale e costituisce una determinante decisiva di armonia e di unità. Ciò esclude che la norma possa essere presentata, come nella intuizione corrente, quale forza esterna, volontà sociale che dispone le azioni in un ordine complessivo, mentre, sappiamo, solo criterio di unità, operante nell’intimo della coscienza individuale, è quello universale della moralità il quale, agendo ad un tempo ed egualmente su tutti i soggetti di cui esprime la vocazione umana, promuove quelle interferenze giuste ed efficaci a mostrare riflesso in altri e tutto spiegato il valore universale ed indisponibile dell’azione.</p><p class="paragraph" data-counter="231" id="p-231">Se dunque la norma non viene più dal di fuori, non è imposta da altri, non esprime il punto di vista di una mitica collettività, se essa non si sovrappone all’azione, soffocandola, ma costituisce di quella il palpito di universalità che la pervade e la anima, norma e fatto si riducono ad una cosa sola e la norma non è che l’implicito significato etico-giuridico del fatto il quale in questo solo vive e da esso soltanto può essere desunto. Così pure, in questa luce, appare insostenibile la su descritta dinamica della norma, la quale passerebbe dall’astratto al concreto, dalla fase in cui prevede le condizioni di fatto della sua applicabilità, a quella in cui, per il verificarsi dei presupposti, essa è concretamente operante con riguardo a fatti e soggetti determinati. E non si sostiene questa dinamica, proprio perché essa è tipica espressione della concezione esteriore della norma che noi abbiamo rifiutato.</p><p class="paragraph" data-counter="232" id="p-232">Questo passaggio infatti dall’astratto al concreto significa il riflettersi della norma preordinata nella realtà sociale, il suo incidere sui fatti e sui soggetti, che essa, e attraverso essa la società, deve provvedere a disciplinare. In questo modo la persona subisce l’influenza della volontà sociale, l’atto riceve una qualificazione normativa <em>ab</em> <em>extra</em> e diventa per essa giuridico e si producono diritto ed obbligo per forza di questa innovazione totale che il diritto determina nella realtà sociale.,</p><p class="paragraph" data-counter="233" id="p-233">Niente invece di tutto ciò, dunque. Il fatto non è qualificato dal di fuori come giuridico, ma ha in sé il criterio della sua giuridicità; non è il punto di appoggio per l’operare dell’estranea volontà sociale, ma è l’atto di volontà socialmente significante, ricco di responsabilità sociale, della persona umana. Non è quindi che il mondo dei fatti, opportunamente stilizzato nella formula giuridica, si ponga come una condizione preliminare all’operare concreto del diritto. Esso ne accoglie invece tutto il significato, è, se vogliamo, la condizione del suo stesso esistere, perché il diritto si pone come fatto, come trama complicata di fatti interferenti, si risolve nei fatti così e così significanti e, in essi riducendosi, esiste a condizione che essi ci siano. Ciò svela in altri termini il senso della esperienza giuridica come fatto umano e sociale; ne mette in luce il tessuto vivo e irriducibile di azioni con il loro implicito significato normativo, positivo, questo, o negativo che sia. Ci avverte della umanità del diritto, che è fenomeno degli uomini i quali operano con le risorse del loro mondo morale in un intrico irriducibile di interferenze sociali. Il fatto può dirsi una condizione per l’operare del diritto con quella figurazione espressiva che è caratteristica della scienza; ma bisogna intendersi bene intorno al significato di questa condizione, che è tutto il diritto con il suo implicito significato normativo, una condizione <em>ab mira</em>, la stessa ragion d’essere del diritto il suo significato nella esperienza umana.</p><p class="paragraph" data-counter="234" id="p-234">Che il diritto, come si ritiene tradizionalmente, sia fondato sul fatto, esista a condizione che vi sia il necessario presupposto di fatto e sempre nel senso da questo indicato, significa soltanto quello che noi abbiamo cercato poco innanzi di mettere in luce. Significa la concretezza, l’umanità, l’attualità dell’esperienza giuridica; significa appunto il contrario di quello che esso sembra a prima vista dover esprimere, e cioè la differenza irriducibile tra fatto e norma e l’indipendenza del diritto di fronte alla realtà sociale. Invece proprio, sappiamo, il diritto si risolve nella realtà sociale e questa, da condizione estranea e timidamente ammessa che era, diventa di significato assorbente. Il diritto, il quale non può esistere che a condizione della realtà sociale e nel senso da questa indicato, si risolve appunto in realtà sociale, in fatto orientato in senso etico-giuridico.</p><p class="paragraph" data-counter="235" id="p-235">Questa chiarificazione che abbiamo dato or ora, non ha solo né tanto il valore di una rettifica, ma vuol essere di più un onesto riconoscimento del profondo contenuto di verità della teoria dei fatti giuridici, del contributo che essa dà, così com’è imperfettamente formulata, all’intendimento dei fondamentali problemi del diritto. Perché appunto questo rilievo dato al fatto, quel suo conclamato valore di condizione imprescindibile, perché il diritto abbia un significato concreto della realtà umana, malgrado l’ingenuità della intuizione di una totale differenza tra i due termini, è pure un riconoscimento di capitale importanza della essenziale umanità e socialità del diritto da scoprire. È, malgrado tutto, un invito a non fare del diritto un’astrazione, a non porlo fuori della realtà, a non escluderlo dalla coscienza individuale sopra tutto, dallo spirito umano che opera ed ha nelle risorse della sua eticità il criterio di orientamento dell’azione.</p><p class="paragraph" data-counter="236" id="p-236">Ora possiamo intendere pienamente il significato delle definizioni correnti accennate in principio. Il fatto, condizione per l’applicabilità del diritto, è la ragion d’essere del diritto, il quale ad esso si riduce. Ma c’è di più. La teoria dei fatti giuridici<sup><a href="#curatornote-59" id="curatornote-ref-59">[59]</a></sup> mette in rilievo un punto che merita di essere notato: il fatto è il punto di partenza dell’esperienza giuridica, quello, precisamente, al quale si collega l’inizio dell’operare normativo nella realtà sociale. Questa idea è molto viva, quando si abbia presente quella esterna intuizione della norma e della sua dinamica, di cui abbiamo parlato. Allora il fatto rappresenta il punto d’incidenza della norma nella realtà sociale, il principio di quella totale innovazione che il diritto determina.</p><p class="paragraph" data-counter="237" id="p-237">Ora noi sappiamo che il fatto è più che il punto d’inizio, è più che la spinta determinante dell’esperienza giuridica, ma è questa piuttosto nella compiutezza della sua estensione.</p><p class="paragraph" data-counter="238" id="p-238">Eppure anche ciò ha il suo significato. Perché in fondo la concezione tradizionale di quelli che vengono chiamati fatti ed atti giuridici vede in essi l’assunzione, più o meno spontanea, di posizioni giuridiche da parte dei soggetti<sup><a href="#curatornote-60" id="curatornote-ref-60">[60]</a></sup>. E quindi il fatto così inteso assolve una duplice funzione, che è di esprimere i poteri d’iniziativa della persona umana, in quanto promotrice autonoma, nell’ordinamento, dell’esperienza giuridica ed inoltre di individuare, in questo primo moto, il significato particolare di quella nelle diverse esperienze in cui si articola. Così il fatto ha, per così dire, un valore diagnostico, in quanto permette di definire il senso degli svolgimenti della vita sociale giuridicamente orientata e, per essere il primo di una serie, rappresenta l’incidere caratteristico del soggetto nel mondo delle relazioni umane. Senza che ciò, naturalmente, possa indurre a riscontrare in esso una qualsiasi diversità di natura di fronte a quelli che costituiscono esercizio del diritto subbiettivo e dell’obbligo e che poi esauriscono in sé tutto il contenuto di quelle c.d. situazioni giuridiche. Se ad una superficiale considerazione può apparire altrimenti, l’iniziativa, che è tipica del fatto giuridico, non è cosa diversa dall’iniziativa che è sempre presente nell’esperienza del diritto. Questa per essere vita dello spirito, è libertà, spontaneità, novità.</p><p class="paragraph" data-counter="239" id="p-239">Tutto ciò è evidente per quanto riguarda i fatti in senso stretto e gli atti giuridici, ma vale evidentemente anche per i negozi, per la impossibilità, davvero rivelatrice, di fare di questi ultimi una categoria autonoma. La quale poi dovrebbe essere definita in ragione della particolare natura dei negozi come atti normativi che creano vincoli giuridici, che implicano <em>consenso</em> ad assumere posizioni determinate nel mondo del diritto. Ed invece si dimostra come meglio vedremo poi, che atti e negozi non si possono differenziare, perché entrambi sono espressioni di volontà giuridicamente significante, e cioè, in conclusione, atto di esercizio di quello che poi vien chiamato, per astrazione, diritto od obbligo. Ciò è più evidente, per chiare ragioni, nell’atto in s. s. ed è quindi comprensibile il tentativo di differenziare le due categorie. Ma è pur vero che il tentativo può considerarsi mancato e ciò a tutto vantaggio della nostra tesi, la quale resta, di più, confermata dal chiarimento che si suole apportare a proposito del motivo perseguito da chi pone in essere il negozio, quando si afferma trattasi di un fine empirico e non già di una esatta previsione del <em>quid juris</em> della situazione. Infatti con ciò si va dall’atto di assunzione della posizione giuridica verso questa considerata nella sua propria natura, dell’atto produttore (come condizione) dei rapporti giuridici secondo la concezione tradizionale, verso il rapporto giuridico nella sua vita propria secondo la nostra concezione<sup><a href="#curatornote-61" id="curatornote-ref-61">[61]</a></sup>. Spostarsi dal fine giuridico al fine empirico, significa attingere la concretezza dell’atto, che non è preparazione, avviamento, condizione della vita giuridica, ma è questa stessa nel vivo tessuto di azioni di cui si compone.</p><p class="paragraph" data-counter="240" id="p-240">Un ultimo chiarimento s’impone, anche perché risulti meglio illuminata la nostra tesi ed è quello attinente al comune criterio di distinzione tra fatti ed atti giuridici; il quale criterio si suole ricercare nel carattere naturale dei fatti ed umano degli atti<sup><a href="#curatornote-62" id="curatornote-ref-62">[62]</a></sup>. Ora, se davvero fatti della natura fossero giuridici, non potrebbero esserlo che nel senso della dottrina tradizionale come un punto di appoggio e di riferimento, del tutto arbitrario, nel processo mediante il quale la norma prende contatto con la realtà sociale.</p><p class="paragraph" data-counter="241" id="p-241">Ma appunto noi pensiamo che si possa e si debba tener ferma la nostra concezione, considerando che il fatto costituisce una grossolana, seppur necessaria, indicazione, la quale richiama agli atti, essi sì veramente significanti, che intorno ad esso, che ne è in fondo espressione riassuntiva, si accentrano. E si può anche determinare la ragione di questa differenza, notando un diverso atteggiarsi, un diverso grado, per così dire, di quella iniziativa del soggetto, la quale non può mai mancare. Nel fatto essa è presupposta e, vorremmo dire, anticipata per un intervento sociale; nell’atto si spiega in tutta la sua originalità. Così il fatto rinvia all’atto che è in esso implicito e quest’ultimo resta il solo dato espressivo, la viva sostanza dell’esperienza giuridica</p><h2 class="title-2">Negozi e contratti</h2><p class="paragraph" data-counter="242" id="p-242">Il significato del negozio, nelle linee generali, risulta dunque ormai chiaro. Quanto abbiamo poc’anzi rilevato intorno al ridursi dei fatti ad atti giuridici, fa convergere naturalmente la nostra attenzione verso questa categoria, la quale, mobile, libera, vorremmo dire, espressivamente normativa, mette meglio in luce il già notato carattere dei fatti giuridici, ai quali si riduce, come alla sua viva sostanza, tutta intera l’esperienza del diritto. Se infatti di fronte all’immoto, per sé insignificante, fatto naturale può ancora avere una giustificazione l’idea tradizionale di un punto di appoggio esterno, di una semplice condizione data per l’operare normativo, se si guarda a fondo nella natura del negozio come atto di volontà che si autodisciplina, come atto di libertà intimamente e socialmente responsabile, se si pone mente a quanto è comunemente ritenuto, che si tratti cioè di una legislazione privata, di una privata creazione di norme, quello che abbiamo detto intorno alla vera natura dei fatti giuridici, alla loro espressività compiuta della vita del diritto, appare tanto più plausibile ed accettabile. Dinanzi al negozio non si sostengono né la distinzione tra fatto e norma né la prevalenza di quest’ultima sul primo. Insomma la riduzione della teoria dei fatti a quella degli atti e, per essa, dei negozi, aiuta a dissipare gli equivoci e induce a guardare più in fondo nella categoria in questo suo punto estremamente espressivo.</p><p class="paragraph" data-counter="243" id="p-243">Ma, prima di inoltrarci in questo esame, converrà dire qualche cosa intorno al tentativo, già accennato, di differenziare atti e negozi tra loro. Com’è noto, la concezione dualistica guarda agli atti come immediatamente espressivi, nel contenuto che è loro proprio, del loro significato giuridico, il quale secondo la tipica intuizione tradizionale, <em>consegue</em> al loro verificarsi con l’insorgere di diritti subbiettivi e di obblighi, a prescindere da una intenzione diretta a produrre gli effetti di diritto. Una tale intenzione invece sarebbe essenziale nei negozi e li caratterizzerebbe come <em>manifestazioni di volontà</em>, dirette ad incidere nel mondo giuridico con effetti determinati<sup><a href="#curatornote-63" id="curatornote-ref-63">[63]</a></sup>.</p><p class="paragraph" data-counter="244" id="p-244">Per esprimerci in termini più vicini al nostro punto di vista, i negozi creerebbero la norma, gli atti invece la vivrebbero in se stessi concretamente; i negozi rappresenterebbero un’assunzione di posizioni giuridiche, gli atti implicherebbero queste già concrete.</p><p class="paragraph" data-counter="245" id="p-245">Questa è, naturalmente, una indicazione grossolana, ma serve a dare un’idea del tentativo di distinzione. È evidente che, di fronte alla concezione da noi delineata, si presenterebbero più espressivi gli atti per la loro, per così dire, immediatezza, che non i negozi i quali implicano un più netto distacco tra fatto e norma. Quando infatti a condizione dell’operare di quest’ultima si pone un atto che, si voglia o no, nel suo contenuto esprime il contenuto della norma che si pretende distinta, si è, anche se non con piena coscienza, vicini ad operare la riduzione che noi abbiamo prospettato.</p><p class="paragraph" data-counter="246" id="p-246">Ma poi, se si guarda in fondo, la riduzione dell’atto a negozio non è a dispetto della terminologia, un sacrificare il primo al secondo, ma invece un riportare il negozio all’atto. Quando si nega la distinzione, come si usa fare, rilevando che anche l’atto in s.s. è un atto di volontà espressivo e di ben determinato contenuto, quando quel che più conta, l’intenzione nel negozio si fa indirizzare non al bene giuridico, bensì a quello empirico, o, in altri termini, si trasferisce dalla creazione della norma astratta, a quella concreta e vissuta nell’atto come suo contenuto, si va verso il punto di vista che noi abbiamo sostenuto. Negozio ed atto non si possono distinguere, ma, comunque essa si chiami, la nuova categoria unitaria ricava dai due termini contrapposti le note essenziali di atto compiuto del volere e di contenuto normativo implicito e, se così vogliamo, vissuto.</p><p class="paragraph" data-counter="247" id="p-247">Anche la teoria tradizionale, pur restando nell’ordine di idee che ormai conosciamo, ha intuito a proposito del negozio, la verità del fenomeno, quando ha parlato di legislazione privata<sup><a href="#curatornote-64" id="curatornote-ref-64">[64]</a></sup>.</p><p class="paragraph" data-counter="248" id="p-248">Il negozio è atto normativo, tale che definisce la disciplina giuridica, l’essere nell’ordine sociale in un modo determinato di una situazione di fatto. La definisce questa disciplina ad opera dello stesso soggetto interessato invece che per intervento degli organi, come si dice, della sovranità. È il soggetto stesso che in tal modo pone, nella trama sociale, il suo atto come espressione di una libertà vigile, misurata, responsabile.</p><p class="paragraph" data-counter="249" id="p-249">E l’ordinamento giuridico, si dice, lascia fare accontentandosi di determinare le condizioni di capacità come indicazione dei limiti entro i quali quella fiducia può essere ragionevolmente accordata, e richiedendo l’esistenza di una causa lecita e cioè l’intrinseca corrispondenza dell’atto all’ordine universale delle relazioni umane. Il significato d’iniziativa personale e libera nel negozio è infatti tanto evidente, da non poter essere negato.</p><p class="paragraph" data-counter="250" id="p-250">Il negozio si concreta in un atto che ha un determinato contenuto e, posto in essere con assoluta libertà e spontaneità, vale <em>giuridicamente</em> si pone cioè come compatibile con tutti gli altri nella realtà sociale. Questa è l’intuizione primitiva e viva nella stessa dottrina tradizionale, né c’è bisogno di mostrare quanto essa sia espressiva in ordine al nostro punto di vista, che, trasferendo la creazione normativa dell’ordinamento al soggetto, accontentandosi dell’intenzione diretta al fine empirico, assumendo dato il significato giuridico o come si dice meno bene, la conseguenza giuridica, solo che quella volontà con quel contenuto di scopo sia manifestata, essa rompe la differenza e la incomparabilità di norma e fatto, dissipa l’equivoco del fatto mera condizione, riduce il diritto alla viva realtà dell’atto umano, mette in luce il significato d’iniziativa e di libertà dell’esperienza giuridica. Veramente la concezione tradizionale ha paura di essersi spinta troppo innanzi, ed ecco che sminuisce e perfino tenta annullare il valore del suo riconoscimento con il richiedere un riconoscimento normativo, con l’assumere che, intanto la volontà privata ha valore, in quanto la norma obbiettiva questo valore le attribuisca, ritornando così, puramente e semplicemente, allo schema dell’atto-condizione, il quale è di fronte alla viva articolazione dell’atto umano, di fronte alla sua innegabile autonomia costruttiva, tanto più povero, deformante, inammissibile.</p><p class="paragraph" data-counter="251" id="p-251">Ma questa pretesa che la libera attività umana, per valere nel mondo giuridico, abbia da essere riconosciuta e consacrata dalla norma obbiettiva, ha pure un suo fondamento ed è incompiuta espressione di verità. Certamente non si può ritenere per le ragioni che già conosciamo che il fatto sia pura condizione esterna per l’operare della norma, che l’atto si ponga nella realtà sociale assunta come tutta diversa da quella giuridica, la quale si svolgerebbe in presenza di determinati presupposti e completamente trasformandoli. Noi abbiamo ripudiato l’idea della norma come un valore tutto distinto dal fatto; l’idea di una società, depositaria esclusiva dei criteri di verità e di ordine per la vita di relazione, di fronte e di contro al singolo, il cui libero operare perciò dovrebbe in ogni caso passare al vaglio del punto di vista sociale ed obbiettivo ed essere da esso convalidato. Perché questo e non altro significa la teoria del negozio che dà norma all’atto validamente, in quanto intervenga un riconoscimento legale, al quale esclusivamente andrebbe riportata quella che vien detta produzione di effetti giuridici e che si risolve in sostanza nella validità universale dell’atto autodisciplinatosi. Invece l’atto è normativo in se stesso, esprime nel suo stesso e solo contenuto il suo stabile e irriducibile significato giuridico. Invece l’atto è libero ed il singolo è veramente legislatore, in quanto è depositario egli stesso, nel foro augusto della sua coscienza, di quel criterio di verità universale che altrimenti sembra dato esclusivamente nella società e per la società. Indubbiamente - e noi lo sappiamo - l’interferenza sociale, il consenso sociale hanno un loro significato come dato di resistenza dell’altro autonomo soggetto, dell’attiva difesa del buon diritto altrui.</p><p class="paragraph" data-counter="252" id="p-252">Ma son cose queste, se importanti, certamente non esclusive e non decisive, tali che, per avere significato, devono ridursi ad operare nella coscienza individuale e con le forme e gli strumenti della libertà.</p><p class="paragraph" data-counter="253" id="p-253">Finché il soggetto non tien conto della vita sociale, essa non significa niente per lui. Ma certamente il soggetto <em>deve</em> tener conto per <em>un’intima</em> vocazione, della vita sociale ed è avviato a ciò proprio da quella irriducibile resistenza di questo mondo diverso che interferisce con il suo e che è caratteristica della esperienza giuridica.</p><p class="paragraph" data-counter="254" id="p-254">Così il presunto riconoscimento legale è limite immanente di universalità che convalida l’atto in quella esperienza, tanto che, pur ripudiando lo schema esterno della norma diversa dal fatto e che al fatto si appoggia per operare con efficacia esclusiva, pur tenendo fermo il rilievo del fatto che risolve in sé la vita del diritto, è poi doveroso avvertire che l’atto lecito, quello che incide positivamente nel mondo giuridico (per l’atto illecito c’è da fare un più complicato discorso) dev’essere un atto giusto, universalmente valido, compatibile con la restante realtà sociale. L’uomo nella sua singolarità, dunque, vive in modo esclusivo l’esperienza del diritto: la vive nella sua azione che ha un intrinseco contenuto di giustizia; che è immediatamente significante nell’ordine delle azioni e delle relazioni umane, solo che adempia la sua intima vocazione e non la esterna imposizione dell’ordine universale. E ciò sia pure avendo presente quanto è stato detto intorno ai caratteri dell’esperienza giuridica, nella quale questa intrinseca esigenza di ordine è comprovata e, dove si spenga, risvegliata dalla resistenza altrui. Solo intendendo in questo modo il richiesto riconoscimento legale, si riesce a non disperdere il grandissimo significato dell’affermazione, che è nella stessa teoria tradizionale, del valore di privata e libera legislazione che il negozio assume. Questa chiarificazione, alla quale siamo stati condotti, serve anche a porre in miglior luce quello che del resto, è stato già osservato intorno al profondo significato della teoria dei fatti giuridici, la quale, richiamando l’attenzione sul soggetto libero determinatore di azioni, mettendo in rilievo il valore del negozio come legislazione privata, riduce la esperienza giuridica al ritmo vigile dello spirito sensibile alla sua esigenza di universalità. Il diritto si raccoglie nel foro della coscienza individuale e si traduce nell’azione libera ed onesta. Il diritto è esperienza umana, libera e responsabile esperienza umana.</p><p class="paragraph" data-counter="255" id="p-255">Il negozio è espressione appunto della fiducia che l’uomo accorda a se stesso e gli uomini si accordano reciprocamente. È il trionfo della libertà che si misura. E tanto grande è il valore della spontanea iniziativa, del libero gioco delle forze, che l’esperienza giuridica conosce, accanto al negozio l’atto illecito, l’operato cioè del soggetto che non merita questa fiducia. Ma di ciò diremo più innanzi.</p><p class="paragraph" data-counter="256" id="p-256">Un solo accenno va fatto ora alla materia del contratto, il quale costituisce come si ritiene, una sottospecie del negozio caratterizzata dalla sua bilateralità, dal suo risultare, cioè, dall’incontro di due voleri diretti, come si ritiene, e sempre in forza naturalmente del riconoscimento legale, ad assumere posizioni giuridiche reciproche. Si tratta evidentemente di atti combinati e interferenti, per i quali va ripetuta l’avvertenza che si è di fronte ai primi atti, rivelatori della serie, e non ad esterne assunzioni di posizioni giuridiche. C’è di nuovo poi il sorgere contemporaneo e correlativo delle azioni in una parità che non permette ad una iniziativa di anticipare sull’altra e che manifesta la vita sociale nel suo significato di strettissima collaborazione. Perché certamente anche nel semplice negozio non manca, proprio perché siamo per esso nel vivo dell’esperienza giuridica, il riferimento all’<em>altro</em>, il già rilevato valore dell’atto, che costituisce diritto ed obbligazione nei confronti degli altri soggetti della vita sociale. Ma, in modo veramente caratteristico, nel contratto, come si accennava, vi è un potere d’iniziativa conferito contemporaneamente ed ugualmente a due soggetti, i quali, in una correlazione precisa e immediata, pongono le loro azioni come ordinate e coordinate nel complesso sociale. Le due azioni emergono ad un tempo e facendo riferimento l’una all’altra. Il contratto è dunque tipica manifestazione della relazione giuridica come fatto personale e sociale, subbiettivo ed obbiettivo. Siamo di fronte alla caratteristica interferenza da un atto all’altro, ciascuno dei quali, restando libero ed individuale, tiene conto tuttavia dell’altro. Qui non appare dunque più, come per l’innanzi, l’iniziativa del soggetto singolo, ma le iniziative combinate di soggetti diversi, la loro attività concorde e operosa nel senso di quella collaborazione cui già si accennava. Di più è da notare come qui si manifesti più evidente il valore di controllo che assume l’una azione nei confronti dell’altro. Perché in quanto sia data la combinazione dei due atti, in quanto in tal modo siano composti in unità i divergenti interessi che sospingono i due soggetti, si manifesta presente in quella combinazione un criterio di giustizia universale e obbiettiva, il quale si esprime nel contenuto di ciascun atto e si riconferma per la presenza pacifica dell’azione altrui, essa pure giusta nell’ambito della giustizia obbiettiva del rapporto. Il reciproco consenso alla presenza dell’azione altrui è il senso di libertà dell’esperienza giuridica; la indisponibilità del consenso la forza severa, la resistenza pugnace della giustizia.</p><h2 class="title-2">Il diritto subbiettivo</h2><p class="paragraph" data-counter="257" id="p-257">Intorno alla concezione del diritto subbiettivo è aperto tuttora un vivace dibattito di scuole. La differenza, per grandi linee, si può ridurre nei termini in cui fu impostata rispettivamente dal <span about="https://w3id.org/moro/enoam/data/220003/v1/mention-8" class="mention person" id="mention-8" property="dcterms:references" resource="https://w3id.org/moro/enoam/data/bernhard-windscheid" typeof="deo:Reference">Windscheid</span><sup><a href="#curatornote-65" id="curatornote-ref-65">[65]</a></sup> e dallo <span about="https://w3id.org/moro/enoam/data/220003/v1/mention-18" class="mention person" id="mention-18" property="dcterms:references" resource="https://w3id.org/moro/enoam/data/rudolf-von-jhering" typeof="deo:Reference">Jhering</span><sup><a href="#curatornote-66" id="curatornote-ref-66">[66]</a></sup>, per il primo dei quali il diritto subbiettivo è un potere della volontà<sup><a href="#curatornote-67" id="curatornote-ref-67">[67]</a></sup>, mentre per il secondo si risolve nella protezione di un interesse<sup><a href="#curatornote-68" id="curatornote-ref-68">[68]</a></sup>. Concezione formalistica dunque contro concezione realistica. La prima guarda all’astratta forma della volontà legittimata, della volontà fornita di potere ed in quanto fornita di potere; la seconda al suo concreto contenuto, al fine che anima e conforma la volontà, all’interesse che con l’agire si soddisfa. Sarà bene mettere in rilievo, per un adeguato giudizio, che fondamentalmente la dottrina concorda nel porre il diritto subbiettivo come la conseguenza di due premesse necessarie, le quali danno, a seconda del punto di vista, un diverso contributo, la norma cioè ed il fatto tipico avente valore casuale o condizionale<sup><a href="#curatornote-69" id="curatornote-ref-69">[69]</a></sup>.</p><p class="paragraph" data-counter="258" id="p-258">E correlativamente a tale intuizione, sia pure con notevoli sfumature di differenza e senza compiuta chiarezza, si accenna ad una derivazione del diritto subbiettivo dalla norma, al diritto come un fatto normativo e si conclude con la netta affermazione, essere il diritto subbiettivo una nuova forma, un modo di apparire del diritto obbiettivo. Da quest’ultimo esclusivamente esso ricava la sua energia, che si esplica in modo efficace e caratteristico come potere di un soggetto determinato in una situazione storica determinata.</p><p class="paragraph" data-counter="259" id="p-259">Non abbiamo bisogno di molto sforzo perciò, per mostrare come ancora una volta ci troviamo di fronte alla decisa tradizionale opposizione, a noi ben nota, tra fatto e norma, la quale ultima soltanto si presenta in forma subiettiva invece che obbiettiva e con ciò certamente avvicinandosi al soggetto ed all’atto di lui e rendendo perciò ancor meno giustificabile l’equivoco.</p><p class="paragraph" data-counter="260" id="p-260">Soffermiamoci un momento su questo punto, che è d’importanza capitale nella trattazione dell’argomento. Riservandoci di guardare più a fondo a suo tempo le due grandi correnti di pensiero sul tema del diritto subbiettivo, vediamo ora il motivo già accennato e disponiamoci a criticarlo in base al punto di vista assunto a proposito della norma e poi ancora dei fatti giuridici. In definitiva, come è stato già avvertito, la concezione tradizionale del diritto subbiettivo è tutta imperniata sulla differenza tra valore e fatto, sull’idea che il criterio di legittimità sia da ritrovare in una norma sopraordinata e da tenere in ogni caso distinta, quale che sia la forma che assume, dall’atto. Caratteristicamente, perciò il diritto subbiettivo rappresenta un momento intermedio, un momento di sospensione tra la norma astratta ed il caso concreto, tra la prima che esprime la legalità, indisponibile, lontana dalle azioni, ed il secondo nel quale si risolve la viva esperienza umana. L’atto legittimato, che si svolge libero e concreto sotto la protezione della norma, si noti, nella concezione tradizionale cade in un certo senso fuori del mondo del diritto. È quell’esercizio del diritto del quale si ritiene che non costituisca atto giuridico; salvo che non si esprima in un negozio di trasferimento o in difesa giudiziale del diritto. Propriamente il mondo giuridico non conoscerebbe fatti investiti del valore normativo e da esso animati, bensì soltanto fatti aventi valore di condizione per il sorgere della norma come concreta disciplina e fatti svolti liberamente in conformità alla norma, ma restando ad essa estranei. Esso sarebbe puramente strumentale, si esaurirebbe in un complesso di criteri operanti di legittimità, indirizzati a muovere in un senso determinato le volontà, le quali, svolgendosi, sarebbero poi cose puramente di fatto, essendosi compiutamente esaurita, nel promuoverle, l’energia propria della norma. Chi abbia presenti i chiarimenti che abbiamo dati a suo tempo, non stenterà a riconoscere in questo doppio ordine di atti, quelli posti prima dell'operare concreto ed efficace della norma e come condizione di esso e quelli che si svolgono dopo e nel senso indicato dal diritto, la stessa natura. Si tratta di tali atti che non si esauriscono punto nella sfera dei fatti privi di significato giuridico, ma che compiutamente risolvono la realtà del diritto; non atti condizione o atti semplici di esercizio, ma atti giuridici nel senso più completo, spirituali e giusti di giustizia obbiettiva, e nei quali soltanto la norma vive e si esprime come criterio intrinseco e concreto di validità sociale.</p><p class="paragraph" data-counter="261" id="p-261">L’artificio della costruzione scientifica e la forza delle idee tradizionalmente accolte hanno indotto invece a differenziare quest’atto unico e continuo, enucleando da esso la norma, intimo criterio di giustizia, e dandole una realtà distinta e sopraordinata immaginando un atto privo di significato giuridico e che pone l’esigenza del diritto, fingendo un processo di trasformazione della norma, la quale risponderebbe a quella esigenza, adoperando il fatto come punto di appoggio per il suo prendere contatto con la nuda realtà sociale, delineando una norma ravvicinata al fatto, immedesimata in un soggetto, trasformata in un criterio di legittimità che questi adopera a suo piacimento a difesa dei suoi interessi (diritto soggettivo), ma senza mai lasciarsi andare a fare della norma e dell’atto, com’è nella verità, una cosa sola. Ed invece, come si avvertiva, il processo di subbiettivazione e di concretizzazione, al quale la norma è sottoposta nelle stesse vedute della scienza, per generare il diritto subbiettivo, è per se stesso sufficientemente indicativo della esattezza del punto di vista da noi sostenuto.</p><p class="paragraph" data-counter="262" id="p-262">Non ci si avvicina fino a questo punto alla concretezza viva dell’atto, senza esserne presi. Un astratto criterio di legittimità che diventa un concreto criterio di validità dell’azione, un potere obbiettivo, il potere della giustizia e della verità senza considerazione di persone e di casi particolari, il quale diventa il potere di un soggetto determinato in una determinata situazione, è un criterio che si traduce nell’atto, è un potere che vive nell’azione che esso difende, e nell’azione soltanto. Sostenere la tesi dell’astrattezza e dell’indipendenza, diventa in queste condizioni estremamente difficile. È questa una finzione come un’altra, come quella della norma estranea alla realtà e ad essa sopraordinata. Ma, se pure giustificata per quel che essa, con esasperata unilateralità, doveva significare, essa è in fondo una inutile ed aberrante finzione. Questo criterio, questo potere che, da obbiettivo diventa subbiettivo, da indisponibile, disponibile in un soggetto determinato, cosa sua, non può significare altro che la obbiettività ed universalità della ragione di giustizia dell’azione del mondo sociale. Dell’azione che non è già il fatto di uno, ma il fatto di tutti ed appartiene all’uno ed agli altri non sotto il profilo del loro essere particolare, del loro interesse singolare, ma per quello di umano ed universale ch’è in tutti. Per quella verità che nessuno può smentire impunemente e che perciò, nel comune consenso, difende la pretesa di essere di ogni azione veramente giusta di fronte a tutti e con l’ausilio di tutti. Noi sappiamo già di tipiche interferenze di azioni nell’esperienza sociale, di resistenze e di reazioni all’ingiustizia tentata o perpetrata. Sappiamo come queste resistenze e reazioni manifestino l’universalità ed indisponibilità dell’intima legge che vive nell’azione e contribuiscano, come un dato di esperienza del quale il soggetto non può non tener conto, ad indirizzarne il volere in un senso ordinato. In altri termini il mondo del diritto rappresenta l’operare di una universale ragione di verità e di bene, la quale, senza punto perdere della sua intimità, si riflette e manifesta nelle varie azioni interferenti e comprova in esse, nel vario gioco delle loro reciproche influenze, la sua universalità. Questa idea di una misura alla quale, vigile ed attenta, ogni azione deve corrispondere, viene espressa, in modo eccessivo e, in definitiva, falso, con l’accennare ad una norma sopraordinata al fatto e da esso indipendente e al diritto subiettivo come potere della giustizia conferito al soggetto e che resta, a sua volta, distinto e diverso dall’atto di lui, che pure lo esercita. Ma come sia inutile questa finzione, come questa astrazione schematizzi, inaridisca e deformi la viva realtà delle cose, non c’è quasi più bisogno di dire. Quel tanto che c’è in essa di vero e che è certo importantissimo, è adeguatamente espresso in quello che abbiamo detto sin qui e già prima a proposito degli atti giuridici. Il diritto subiettivo non è diverso dall’atto, ma è la stessa sua ragion d’essere, la sua intrinseca giustizia, il suo <em>poter</em> essere come atto giusto appunto. Vive il diritto nell’atto così come la norma, più che la norma dovremmo dire, se esso rappresenta, nella stessa intuizione della scienza, una essenziale manifestazione di quest’ultima come concreta e subiettiva. E ciò, abbiamo già notato, l’avvicina all’atto, la rende da esso indissolubile. E in quanto vive nell’atto, essa non è affatto perduta; ne costituisce l’anima di giustizia, il palpito di universalità, quel dover essere che fa così forte nella vita sociale la libertà del soggetto che confligge con le libertà altrui e, per quella giustizia, le vince. Non si tratta insomma di disperdere nulla di quella verità, che la concezione tradizionale dell’atto e del diritto serviva a manifestare, ma di trovare la congiunzione di questi in un punto unico, dove essi dimostrano la loro compenetrazione, contribuendo ad illuminare la realtà con aspetti diversi unilateralmente accentuati. L’atto è il libero andamento del volere nella vita sociale. Il diritto è il criterio obbiettivo di giustizia conferito al soggetto come un poter agire <em>(facultas agendi) </em>e un poter pretendere (pretesa). Ma non c’è atto che generi un potere, il quale già non corrisponda a quest’ultimo e non lo abbia implicito in se stesso. E non c’è poter fare, il quale non si esprima concretamente nel fare, nell’agire cioè secondo giustizia. Si tratta di operare una sintesi là dove la scienza, per comodità d’indagine, ha diviso. E va operata questa sintesi nel vivo dell’azione nella quale si risolve la operosa realtà della vita. Il diritto subiettivo si risolve nell’atto; da esplicito ritorna implicito come l’intimo criterio di giustizia al quale l’atto, perché lecito, corrisponde.</p><p class="paragraph" data-counter="263" id="p-263">Ci appaiono ora più chiare alcune idee già manifestate a proposito della teoria dei fatti giuridici<sup><a href="#curatornote-70" id="curatornote-ref-70">[70]</a></sup>. L’atto, si diceva allora, pone l’esigenza del diritto che la norma soddisfa. Un potere vien conferito, in relazione all’atto, nell’istante in cui esso si verifica. Un diritto subbiettivo sorge per effetto dell’operare della norma, la quale viene incontro, concretandosi e subbiettivandosi, alla richiesta di tutela prospettata dall’atto. Si coglie qui pienamente l’artificiosità del processo delineato dalla scienza, in quanto presenta atto e norma come distinti e tali che si vanno incontro, il primo per chiedere tutela, la seconda per difendere e qualificare, così com’è la sua funzione. Il diritto subbiettivo si fa scaturire da questa combinazione, ma sempre partendo dall’idea dell’atto condizione, diverso da quello che sarà esercizio del diritto subbiettivo e lasciando perciò autonoma la norma ed autonomo il diritto subbiettivo come criterio di validità e potere del soggetto.</p><p class="paragraph" data-counter="264" id="p-264">L’atto, insieme con la norma, produce il diritto soggettivo.</p><p class="paragraph" data-counter="265" id="p-265">L’atto costituisce assunzione, in forza della norma, di quella posizione giuridica. Noi sappiamo che le cose stanno invece diversamente.</p><p class="paragraph" data-counter="266" id="p-266">L’atto ha implicita in sé la norma ed ha con ciò significato di diritto subbiettivo. Non è l’atto con l’ausilio della norma che rende operante il mondo giuridico; è l’atto che esiste secondo un concreto significato normativo. Ed è tale che si ricollega all’iniziativa del soggetto (spontaneità dell’atto produttore), ma ne garantisce la obbiettiva posizione di giustizia (derivazione obbiettiva del diritto subbiettivo).</p><p class="paragraph" data-counter="267" id="p-267">Possiamo ormai rifarci a considerare le due grandi correnti dottrinali sul tema del diritto subbiettivo, alle quali abbiamo accennato all’inizio.</p><p class="paragraph" data-counter="268" id="p-268">Quella che fa capo al <span about="https://w3id.org/moro/enoam/data/220003/v1/mention-9" class="mention person" id="mention-9" property="dcterms:references" resource="https://w3id.org/moro/enoam/data/bernhard-windscheid" typeof="deo:Reference">Windscheid</span> ed è orientata nel senso di considerare il diritto soggettivo quale un potere della volontà va ricondotta subito alla intuizione or ora chiarita e criticata. Se essa ha il merito di avvicinarsi all’atto, al concreto volere, in quanto coglie quest’ultimo nel suo momento di obbiettiva legittimità, di giustizia sociale, finisce poi per allontanarsi dal vero, poiché vede il criterio di legalità non già vivo e operante nell’atto, ma distinto da esso ed attribuito come un astratto potere al soggetto che se ne serve a tutela dei suoi interessi di azione.</p><p class="paragraph" data-counter="269" id="p-269">In altri termini qui il diritto soggettivo non è una volontà legittimata e che si consuma nella giustizia che ne è ragion d’essere, ma è astratto criterio di legittimazione, è astratto poter essere (che è anche un dover essere) dell’azione, è astratto poter fare in una parola. Norma insomma, sia pure concreta ed appropriata al soggetto, ma distinta dall’atto e ad esso sopraordinata.</p><p class="paragraph" data-counter="270" id="p-270">Come questa posizione sia inaccettabile, non c’è ormai più bisogno di dire. E tanto più inaccettabile appare, se si tien presente la correzione apportata ad essa, occasionalmente, dal <span about="https://w3id.org/moro/enoam/data/220003/v1/mention-10" class="mention person" id="mention-10" property="dcterms:references" resource="https://w3id.org/moro/enoam/data/bernhard-windscheid" typeof="deo:Reference">Windscheid</span> sotto la pressione delle critiche rivolte a questa concezione per i casi di diritti attribuiti agli incapaci di volere<sup><a href="#curatornote-71" id="curatornote-ref-71">[71]</a></sup>. Dire infatti che la volontà, di cui si parla, non è del soggetto singolo, ma piuttosto dell’ordinamento giuridico, significa allontanarsi ancor più decisamente dall’atto, sola realtà viva, verso la mitica norma obbiettiva; significa sacrificare quel raccordo (ch’era pure un omaggio involontario alla verità) tra norma e fatto, in qualche modo immedesimati per il riferimento del potere astratto al concreto volere, rendendo irrilevante la volontà umana e facendo convergere tutta l’attenzione sul criterio di legittimità implicito nella presunta volontà collettiva.</p><p class="paragraph" data-counter="271" id="p-271">Non c’è qui in sostanza gran che di nuovo, perché anche nella prima accezione il potere si pensava attribuito dall’ordinamento giuridico, al soggetto. Ma ora più nettamente il volere è oscurato, perché il potere, nonché esaurirsi nell’atto, può perfino fare a meno di questo riferimento nei casi, almeno, in cui l’atto, per incapacità del soggetto, non possa essere preso in considerazione.</p><p class="paragraph" data-counter="272" id="p-272">Più vicina al vero sembra invece, in quanto sia bene intesa, la formula proposta da <span about="https://w3id.org/moro/enoam/data/220003/v1/mention-19" class="mention person" id="mention-19" property="dcterms:references" resource="https://w3id.org/moro/enoam/data/rudolf-von-jhering" typeof="deo:Reference">Jhering</span>, che definiva il diritto soggettivo come interesse giuridicamente protetto o come protezione dell’interesse<sup><a href="#curatornote-72" id="curatornote-ref-72">[72]</a></sup>. Ora, solo che si abbia chiaro essere l’interesse null’altro che il contenuto o la ragion d’essere del volere, la soddisfazione dell’interesse si riduce al compimento indisturbato dell’azione, ch’è, potremmo dire, esercizio concreto e pacifico di quell’astratto potere di cui parlava <span about="https://w3id.org/moro/enoam/data/220003/v1/mention-11" class="mention person" id="mention-11" property="dcterms:references" resource="https://w3id.org/moro/enoam/data/bernhard-windscheid" typeof="deo:Reference">Windscheid</span>. E certo noi dobbiamo pensare che questa soddisfazione non sia una qualsiasi, ma una giuridica appunto, che si tratti, in una parola, di azione giusta. Se le cose stanno a questo modo, certamente la formula coglie, se pur non vi sia piena coscienza, tanta parte della verità, in quanto per essa si esprime la immedesimazione della norma nell’atto, la riduzione del diritto al giusto ed indisturbato volere il proprio contenuto di scopi.</p><p class="paragraph" data-counter="273" id="p-273">Veramente si annida in questa formula, per altri versi perfettamente accettabile, una grave possibilità di equivoco, perché quell’accennare così senz’altro alla protezione dell’interesse, può ingenerare il dubbio che si tratti di qualche cosa di puramente obbiettivo, una realizzazione di scopi attuata al di fuori del libero concorso della volontà individuale. In altri termini come una distribuzione di beni operata dall'alto senza che sia comunque impegnata la responsabilità del soggetto.</p><p class="paragraph" data-counter="274" id="p-274">Sembra infatti che con il parlare di protezione dell’interesse, ci si trasferisca dall'azione allo scopo astratto dall’azione.</p><p class="paragraph" data-counter="275" id="p-275">In questo senso deve considerarsi felice la concezione proposta dallo <span about="https://w3id.org/moro/enoam/data/220003/v1/mention-20" class="mention person" id="mention-20" property="dcterms:references" resource="https://w3id.org/moro/enoam/data/rudolf-von-jhering" typeof="deo:Reference">Jhering</span> stesso nel senso di considerare piuttosto l'autoprotezione dell’interesse. Che è il richiamo appunto a quella vivezza compiuta dell’atto, come libera espressione del volere di determinato contenuto, alla quale del resto noi abbiamo sempre guardato, quando appunto vedevamo nella formula di <span about="https://w3id.org/moro/enoam/data/220003/v1/mention-21" class="mention person" id="mention-21" property="dcterms:references" resource="https://w3id.org/moro/enoam/data/rudolf-von-jhering" typeof="deo:Reference">Jhering</span> una correzione del <span about="https://w3id.org/moro/enoam/data/220003/v1/mention-12" class="mention person" id="mention-12" property="dcterms:references" resource="https://w3id.org/moro/enoam/data/bernhard-windscheid" typeof="deo:Reference">Windscheid</span> orientata verso la concretezza del potere.</p><p class="paragraph" data-counter="276" id="p-276">La formula di combinazione (potere di volontà per la protezione di un interesse) poi va intesa come una esplicazione e corretta a sua volta mediante riduzione all’atto del volere implicitamente legittimato.</p><p class="paragraph" data-counter="277" id="p-277">Infine, la teoria, sostenuta in <span about="https://w3id.org/moro/enoam/data/220003/v1/mention-36" class="mention place" id="mention-36" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> dal <span about="https://w3id.org/moro/enoam/data/220003/v1/mention-30" class="mention person" id="mention-30" property="dcterms:references" resource="https://w3id.org/moro/enoam/data/francesco-bernardino-cicala" typeof="deo:Reference">Cicala</span><sup><a href="#curatornote-73" id="curatornote-ref-73">[73]</a></sup>, del diritto soggettivo concreta espressione di un rapporto tra norma e soggetto, mette in luce l’astrattezza della distinzione dei due termini e la necessità di una sintesi, la quale si opera internamente nell’unità originale dell’atto giusto<sup><a href="#curatornote-74" id="curatornote-ref-74">[74]</a></sup>.</p><p class="paragraph" data-counter="278" id="p-278">Quando poi del diritto soggettivo si mettono in luce ora l’aspetto della <em>facultas agendi,</em> e cioè della attività libera e giusta, ora quello della pretesa, e cioè della richiesta di collaborazione altrui, positiva o negativa, ora entrambi gli aspetti, non si fa che delineare l’atto nelle caratteristiche essenziali, ed a noi già note della sua giuridicità. La quale è sostanza di giustizia che emerge con pretesa al rispetto altrui nella vita sociale (bilateralità del diritto); cioè ad un’azione se ne giustappone sempre un’altra che resiste e reagisce, se necessario, a difesa del diritto.</p><p class="paragraph" data-counter="279" id="p-279">La liceità dell’azione non si esaurisce perciò nella solitudine del soggetto ma si esprime costantemente nella pretesa ad esistere, (resistenza o reazione), nei confronti dell’azione altrui.</p><p class="paragraph" data-counter="280" id="p-280">Va infine richiamato in questa sede quel che è stato sostenuto a proposito degli atti giuridici, essere essi cioè espressione di libertà dei soggetti in quanto ne manifestano l’iniziativa, nella vita associata, autonoma e significante. Così in particolare del diritto subbiettivo si suole dire che esso è segno della libertà umana nell’esperienza sociale<sup><a href="#curatornote-75" id="curatornote-ref-75">[75]</a></sup>. Per esso infatti, si ritiene, un potere è conferito al soggetto, il potere di volere liberamente ed efficacemente, imponendo ad altri il rispetto.</p><p class="paragraph" data-counter="281" id="p-281">Ora certo il diritto soggettivo si pone come libertà, in quanto esso si identifica, secondo quanto abbiamo visto, con l’atto umano giusto. Per esso il soggetto agisce potendo agire, tutelato cioè dalle ragioni supreme ed indisponibili della giustizia. È libero il soggetto nel determinare il contenuto del suo volere, com’è libero per la sicurezza che gli viene dalla causa lecita, la quale lo riscatta dalla prepotenza altrui imponendo a tutti il rispetto. Non è insomma il potere di fare o non fare, come si è ritenuto con banale considerazione, il quale costituisca il diritto come libertà, ma il fare, potendo fare, e nell’ambito della sicurezza sociale. Non è, ancora, la libertà nell’attribuzione al soggetto, per un uso indipendente ed incontrollato, di un potere che lo trascende, ma nell’immedesimazione di giustizia ed azione in un’azione, per definizione, libera.</p><p class="paragraph" data-counter="282" id="p-282">Il diritto subbiettivo costituisce una sfera di sovranità, nella quale il soggetto pone da sé il limite che definisce l’azione secondo giustizia.</p><p class="paragraph" data-counter="283" id="p-283">Perché questo dev’essere tenuto ben presente ed è espresso del resto nell’accennata derivazione del diritto subbiettivo da quello obbiettivo, che la libertà di questa sfera sovrana, il potere d’iniziativa dell’uomo nella vita sociale, non si risolvono nell’arbitrio incontrollato, ma hanno la misura della legge. Di una legge intima, anche se si riflette in altri e da essi ritorna, rafforzata ed efficace, al soggetto.</p><h2 class="title-2">L’obbligo giuridico</h2><p class="paragraph" data-counter="284" id="p-284">Dell’obbligo giuridico la dottrina si occupa scarsamente. La sua nozione, del resto, è implicita in quella di diritto subiettivo, quando di quest’ultimo si colga l’aspetto della pretesa e cioè la legittima aspettativa di un comportamento altrui doveroso, positivo o negativo che sia. Qualche volta poi lo si identifica senz’altro con il diritto obbiettivo (o norma agendi, come si dice) del quale si guarda, per ragioni evidenti, piuttosto il momento obbligante che quello dell’autorizzazione.</p><p class="paragraph" data-counter="285" id="p-285">Una ragione, del resto, di questo scarso interessamento si può agevolmente trovare, poiché l’obbligo giuridico si accosta alla categoria del dovere morale e sbocca in essa, mentre tipico dell’esperienza giuridica è il diritto subiettivo, verso il quale converge l’attenzione maggiore degli studiosi.</p><p class="paragraph" data-counter="286" id="p-286">In questo stato di cose può già considerarsi un progresso la delimitazione del c.d. rapporto giuridico, correlazione cioè di diritto ed obbligo, il quale, oltre a porre in luce la caratteristica alterità del mondo giuridico, mette sullo stesso piano e presenta come situazioni giuridiche subiettive sia l’una che l’altra categoria, facilitando, in quanto sia ammissibile, l’estensione all’obbligo dei risultati raggiunti nello studio del diritto soggettivo.</p><p class="paragraph" data-counter="287" id="p-287">Infatti, prima di cogliere la differenza, è opportuno chiarire i contatti, i quali sono del resto tanto più evidenti, quanto più sia fermo il punto di vista da noi fin qui sostenuto, prima a proposito dei fatti, poi in relazione al diritto soggettivo.</p><p class="paragraph" data-counter="288" id="p-288">Prendiamo in considerazione una definizione scientificamente corretta e molto nota, quella del <span about="https://w3id.org/moro/enoam/data/220003/v1/mention-44" class="mention person" id="mention-44" property="dcterms:references" resource="https://w3id.org/moro/enoam/data/francesco-carnelutti" typeof="deo:Reference">Carnelutti</span><sup><a href="#curatornote-76" id="curatornote-ref-76">[76]</a></sup>. L’obbligo giuridico è presentato come una subordinazione d’interesse, attuata mediante un vincolo della volontà<sup><a href="#curatornote-77" id="curatornote-ref-77">[77]</a></sup>. È una definizione che corrisponde all’altra del diritto soggettivo come interesse protetto mediante un potere della volontà<sup><a href="#curatornote-78" id="curatornote-ref-78">[78]</a></sup>. Si noti che ritornano le categorie dell’interesse e della volontà ed anzi, poiché l’interesse non è che il momento di scopo artificiosamente astratto dall’azione, che ritorna costante la categoria del volere. La differenza è riposta nel trattarsi in un caso di soddisfazione e nell’altro di sacrificio dell’interesse; nell’un caso di libertà e nell’altro di vincolo della volontà. Ora appunto su queste differenze, così enunciate, occorre intendersi bene. Ma intanto è importante rilevare, come si avvertiva innanzi, quell’elemento comune che riporta alla luce della critica già svolta, così il diritto subbiettivo come l’obbligo alla realtà già nota dell’atto giuridico. Che infatti in entrambi casi siamo di fronte all’atto di volontà libera del soggetto, il quale si pone nella realtà con un determinato significato di compatibilità sociale manifestantesi in un intrinseco contenuto di giustizia.</p><p class="paragraph" data-counter="289" id="p-289">Ancora una volta, a proposito dell’obbligo, dobbiamo fugare le apparenze fallaci le quali inducono a prospettare distintamente fatto, norma, e norma subbiettivata in forma di obbligazione, lasciando fuori, di più, del mondo giuridico la pacifica attuazione dell’obbligo, l’atto di adempimento.</p><p class="paragraph" data-counter="290" id="p-290">Come invece stiano le cose, dovrebbe ormai risultare chiaro, che l’atto, sappiamo, non è una estranea condizione alla quale si appoggi l’operare della norma, ma è tutt’uno con questa, la quale non può operare altrimenti che vivendo in esso. Ed all’atto appunto si avvicina, quando si presenti in forma di obbligo, come norma cioè concreta e subbiettiva che di quello riproduce compiutamente i lineamenti. E non c’è veramente un atto di assunzione dell’obbligo diverso da quello che ne costituisce esercizio. Di reale c’è solo l’agire del soggetto secondo un intrinseco criterio di giustizia, ch’è perenne assunzione e perenne adempimento di responsabilità etico-giuridiche.</p><p class="paragraph" data-counter="291" id="p-291">La pretesa di astrarre la ragion d’essere, il criterio intimo di validità sociale, dall’atto, è ingiustificata, anche se essa si spiega in particolare per l’obbligo in vista della necessità di mettere in rilievo la categoricità dell’obbligazione, la forza prevalente di un <em>dover essere,</em> il quale piega la libera azione nel senso da esso indicato. Ma la categoricità della pretesa obbligante non è men viva e vera, se essa si traduca nell’atto ed in esso compiutamente si esprima, così come la giustizia che convalida e difende l’esercizio di diritto subbiettivo non è punto sminuita o compromessa dal suo vivere nell’atto come atto giusto.</p><p class="paragraph" data-counter="292" id="p-292">Andrebbero dunque ripetute a questo proposito le cose già dette intorno alla derivazione dal diritto obbiettivo della situazione subbiettiva, diritto ed obbligo che sia. La quale, sappiamo, non è una derivazione, cronologica e causale come nella dottrina tradizionale, ma sta ad indicare l’immanente valore universale ed indisponibile delle azioni che entrano comunque nell'esperienza giuridica.</p><p class="paragraph" data-counter="293" id="p-293">Resta ora a vedere quel che caratterizza l’obbligo nei confronti del diritto. Si parla - abbiamo accennato - di interesse subordinato invece che prevalente, di vincolo del volere invece che di potere di volontà. A quest’ultimo proposito occorre subito dissipare un equivoco, ricordando intanto quel che è stato chiarito a proposito del significato di libertà del diritto soggettivo, il quale non si risolve nella scelta tra l’usare ed il non usare il potere conferito, ma nel poter agire liberamente, una volta salve le ragioni della giustizia, nel poter volere secondo un contenuto determinato, purché giusto. E si pensi ora all’atto del volere che, motivato nel senso di una universale ragione di bene la quale lo rende compatibile ed anzi necessario nella complessa trama sociale, resta tuttavia libero. Libero perché quel concreto voluto non esaurisce l’infinita possibilità del volere. Libero perché il concreto voluto rapprende in sé quella possibilità infinita e la presenta in un senso definito, l’unico concreto, al quale essa, senza perdersi, deve pure adattarsi per avere un significato. Ora che un determinato contenuto di azione sia, perché giusto ai fini della operante solidarietà sociale, doveroso, non muta nulla dello schema che abbiamo prospettato.</p><p class="paragraph" data-counter="294" id="p-294">Una condotta non può essere doverosa, se non a patto che sia libera. Un dovere vissuto altrimenti che in forma di libertà non è che una brutale imposizione e non ha valore veramente umano. In questo senso il dovere in nulla si distingue dal diritto; è anch’esso un poter fare, una libera azione, la quale assume un contenuto doveroso che non potrebbe essere affatto contenuto di azione se non fosse liberamente assunto nel senso che abbiamo chiarito. Un volere doveroso dev’essere libero, per potere essere un volere. Davvero in questo senso diritto subbiettivo ed obbligo sono una cosa sola. E ciò è tanto più vero, se si pensi che l’esercizio del diritto subbiettivo non è arbitrario, come si ritiene, ma è appunto doveroso a difesa della giustizia in ogni particolare situazione (lotta per il diritto)<sup><a href="#curatornote-79" id="curatornote-ref-79">[79]</a></sup>.</p><p class="paragraph" data-counter="295" id="p-295">La nostra attenzione si deve dunque concentrare nell’esame del contenuto proprio dell’azione che è qualificato come doveroso e di cui sappiamo che è in ogni caso assunto liberamente. Questo è, a detta del <span about="https://w3id.org/moro/enoam/data/220003/v1/mention-45" class="mention person" id="mention-45" property="dcterms:references" resource="https://w3id.org/moro/enoam/data/francesco-carnelutti" typeof="deo:Reference">Carnelutti</span>, un interesse subordinato di contro all’interesse prevalente nel conflitto<sup><a href="#curatornote-80" id="curatornote-ref-80">[80]</a></sup>, il quale è momento sostanziale del diritto subbiettivo.</p><p class="paragraph" data-counter="296" id="p-296">Qui è chiaro un richiamo alla correlazione di due interessi, e cioè delle azioni guardate nel loro contenuto di scopo, in ragione della quale appunto l’un interesse è considerato come prevalente e l’altro come subordinato. Ma prima di soffermarci su questa considerazione, che è certo importante, dobbiamo guardare al significato, esso pure sussistente, di questa subordinazione nel solo ambito dell’azione. Certamente l’azione doverosa è libera nel senso che abbiamo precisato. Ma una tale qualificazione definisce quel contenuto di azione come il solo possibile, nel senso di possibilità ideale, tra tutti quelli in cui può esprimersi l’infinità del volere e che sono da un punto di vista non di giustizia, ma di forza, cioè di possibilità concreta di essere, alla pari. Poiché quel contenuto è il solo giusto, la libertà è obbligata in quel senso, e cioè non costretta fisicamente, che sarebbe come annullarla, ma ispirata e indirizzata da una motivazione di straordinaria efficacia, quella della intrinseca razionalità di giustizia del contenuto in questione. Da questo punto di vista si sostiene a ragione che una vera libertà è quella che realizza un giusto contenuto di scopi e lo realizza, appunto, liberamente, traducendo in quel finito voluto la infinità del volere.</p><p class="paragraph" data-counter="297" id="p-297">Un atto concreto di volontà rappresenta certamente il sacrificio di infinite altre possibilità; in questo senso volere, e cioè agire, è indubbiamente limitarsi, anche se questo limite è indispensabile per vivere ed incidere sensibilmente nel mondo. Nell’atto obbligatorio questa rinuncia ha un accento particolare e caratteristico di sacrificio, perché, per determinarla, entrano in conflitto un criterio economico ed uno etico e perciò universale.</p><p class="paragraph" data-counter="298" id="p-298">Quel che si tralascia di fare è ciò che corrisponde all’esigenza puntuale del soggetto, che è corrispettivo della situazione storica nella quale egli si trova come particolare ed economico. Quel che si fa, invece, corrisponde all’esigenza universale di lui, al suo essere in armonia con la realtà universale.</p><p class="paragraph" data-counter="299" id="p-299">L’obbligazione rappresenta il trionfo faticoso della giustizia, la vittoria, conquistata a caro prezzo, di ciò che è morale su ciò che è meramente economico. Nell’azione giusta nel senso del diritto subiettivo questo contrasto non sussiste, perché in quel caso la giustizia ha un naturale contenuto di utilità e l’azione si risolve in soddisfazione dell’interesse puntuale del soggetto, il quale ha pure valore universale. Nell’azione giusta nel senso dell’obbligo invece il conflitto è sensibile e vivo e la giustizia trionfa a fatica, sacrificando interessi economici per amore delle esigenze universali della vita. Per questa ragione la libertà si esprime in termini di dovere. Il dovere è appunto la superiorità dell’etica sulla economia, la sua lotta, la sua vittoria.</p><p class="paragraph" data-counter="300" id="p-300">Ora, si noti, dal punto di vista giuridico, e cioè delle relazioni umane come tali, può essere rilevante ora quel che si fa in iscambio di quel che si tralascia di fare, ora quel che si tralascia di fare per far posto a quel che si fa.</p><p class="paragraph" data-counter="301" id="p-301">Infatti la collaborazione tra gli uomini si esprime talvolta in azioni che perseguono scopi comuni o correlativi, talaltra in azioni non combinate tra loro, ma semplicemente compatibili. In questi casi il soggetto obbligato non deve fare niente di positivo per permettere la soddisfazione del titolare della posizione di giustizia, ma deve soltanto escludere una determinata possibilità la quale costituisce ingiusta interferenza, restando invece libere tutte le altre. In questo senso è chiaro che un impedimento del volere non è pari al non volere, cioè al nulla, ma è pur sempre un volere, il quale, evidentemente non può essere arrestato; un volere che può liberamente concretarsi in ogni senso meno uno, che resta precluso, perché ostacolo al sussistere indisturbato dell’azione giusta.</p><p class="paragraph" data-counter="302" id="p-302">Con ciò siamo chiamati a considerare l’obbligo nella correlazione del rapporto, le due azioni giuste in quella compenetrazione, per la quale l’una è condizione necessaria per il sussistere dell’altra.</p><p class="paragraph" data-counter="303" id="p-303">Sul concetto di rapporto giuridico non occorre soffermarsi a lungo, perché molto intorno ad esso è stato chiarito a più riprese e soprattutto studiando il diritto e la sua caratteristica bilateralità. Il rapporto è stato definito dapprima come correlazione tra persone giuri[di]camente regolata; poi come correlazione tra pretesa ed obbligo, unificati nella norma giuridica dalla quale sono espressi. Di esso è stato detto che è la categoria fondamentale del mondo giuridico del quale manifesta la caratteristica alterità. Dunque un diritto subbiettivo corrisponde necessariamente ad un obbligo e viceversa. Queste situazioni giuridiche non possono essere pensate isolate, perché il diritto appunto è esperienza di azioni correlative, ciascuna delle quali corrisponde all’altra e non può essere senza l’altra. Così nella vita associata le libere azioni si incontrano e si atteggiano in modo reciprocamente compatibile. Ad un’azione (diritto) corrisponde l’altra (obbligo) che ne permette il compimento, o nel senso che essa collabora positivamente a questa attuazione o nell’altro che essa esclude, con il suo essere concreto, un altro contenuto incompatibile con la sussistenza dell’azione giusta. Quest’ultima perciò, come abbiamo avvertito, è libera, nel senso della sicurezza sociale, di una giustizia, cioè, combattiva la quale incide sull’altra azione e contribuisce, con quel dato ineliminabile di costante ed attiva presenza, che risveglia la già accennata ed intima superiorità del criterio etico su quello economico, a farla essere in quel senso a preferenza di ogni altro.</p><p class="paragraph" data-counter="304" id="p-304">Così, nell’ambito della giustizia universale delle azioni, egualmente operante in tutte le coscienze, la presenza concreta ed irriducibile dell’azione introduce, come fu detto a suo tempo, un elemento nuovo e caratteristico dell’esperienza giuridica quello della forza a servizio della giustizia. Questa della forza però, come vedremo tra poco, è una sorte incerta, perché il mondo del diritto conosce anche la forza a servizio dell’ingiustizia, l’inadempimento dell’obbligo cioè. La quale esperienza ritarda, senza tuttavia impedirla, l’attuazione della giustizia nella vita sociale.</p><p class="paragraph" data-counter="305" id="p-305">L’atto che costituisce adempimento dell’obbligo è sospinto così da una motivazione complessa, costituita dalla intrinseca giustizia del suo contenuto e qualificata dalla pretesa altrui, che si esprime nella resistenza dell’azione giusta; dato di esperienza del quale il soggetto tiene naturalmente conto.</p><p class="paragraph" data-counter="306" id="p-306">Quel che poi dice la scienza della correlazione tra pretesa ed obbligo anziché tra soggetti, riproduce quell’astrattezza che noi abbiamo rilevato e criticato. Con il parlare di soggetti infatti il riferimento all’azione è più immediato e vivace; mentre quando si collegano le astratte posizioni giuridiche di diritto e di obbligazione nell’ambito della norma dalla quale sono espresse si riconferma l’astratta intuizione della scienza.</p><p class="paragraph" data-counter="307" id="p-307">Anche a proposito dell’obbligo poi va ripetuto quel che è stato avvertito per il diritto con riguardo alla formula di <span about="https://w3id.org/moro/enoam/data/220003/v1/mention-22" class="mention person" id="mention-22" property="dcterms:references" resource="https://w3id.org/moro/enoam/data/rudolf-von-jhering" typeof="deo:Reference">Jhering</span>. L’obbligo non si risolve in un sacrificio degli interessi umani, in una rinunzia agli scopi perseguibili, attuati dal di fuori della volontà umana operosa. L’obbligo è, come sappiamo, libertà e libertà responsabile; rinunzia volontaria e volontaria limitazione. Esso non è un incidere obbiettivo delle altrui ragioni di giustizia, alle quali il soggetto soggiaccia passivamente; è invece un tener conto di esse, senza lasciarsene sopraffare, un ossequio reso personalmente all’ordine delle relazioni umane. Perciò ancora una volta dobbiamo riconoscere vero quel che è stato detto, genericamente, a proposito degli atti, i quali sono espressione di libertà e manifestazione della fiducia che l’uomo accorda a se stesso e gli uomini si accordano tra loro. Proprio perché l’obbligo si risolve in autolimite ed in volontaria rinunzia, proprio perché non rappresenta un sacrificio obbiettivo e coatto degli interessi umani, esso indica la libertà responsabile del soggetto che può orientarsi ed inserirsi ordinatamente nella vita sociale. E, come abbiamo già avvertito, tanta è la fiducia accordata a questa libertà, che il mondo giuridico ne conosce le manifestazioni disordinate dell’atto illecito, il quale appunto determina, come meglio vedremo tra poco, una provvisoria sospensione della libera iniziativa ordinatrice dell’uomo (responsabilità in s.s. di fronte all’obbligo).</p><p class="paragraph" data-counter="308" id="p-308">Una riduzione in senso obbiettivo analoga a questa cui ora si accennava è quella operata, principalmente ad opera del <span about="https://w3id.org/moro/enoam/data/220003/v1/mention-62" class="mention person" id="mention-62" property="dcterms:references" resource="https://w3id.org/moro/enoam/data/hans-kelsen" typeof="deo:Reference">Kelsen</span><sup><a href="#curatornote-81" id="curatornote-ref-81">[81]</a></sup>, intendendo il diritto come il mondo esclusivo della sanzione<sup><a href="#curatornote-82" id="curatornote-ref-82">[82]</a></sup>. Allora è preso in considerazione soltanto l’atto illecito come condizione di fatto (ritorna la concezione tradizionale), per imporre una responsabilità. L’obbligo è l’inverso della situazione illecita e cioè veramente non esiste; questo atto di libertà responsabile non è richiesto né atteso, anche se si provvede per il caso che esso manchi.</p><p class="paragraph" data-counter="309" id="p-309">Ma proprio questa concezione dell’esperienza giuridica, tutta obbiettiva ed esteriore, è inammissibile. Sarebbe come ritenere che il diritto sia un gioco meccanico di forze, nel quale la libertà non ha una parola da dire. Ciò equivale ad esaurire la umanità e spiritualità del mondo giuridico il quale si identifica con quello umano. L’obbligo invece resta incancellabile, proprio perché esprime questa essenziale umanità e spiritualità, proprio perché contrassegna il ritmo di libertà della vita umana.</p><h2 class="title-2">Poteri giuridici e soggestioni [sic]</h2><p class="paragraph" data-counter="310" id="p-310">Queste categorie del potere e della soggezione sono state elaborate molto di recente dalla scienza del diritto, allo scopo di dare una sistemazione dogmatica ad alcune situazioni che non potevano essere ricondotte nello schema tradizionale del diritto subbiettivo e dell’obbligo. Si trattava di determinare, ad esempio, il significato giuridico delle posizioni che assume l’ente sovrano (stato od altra collettività organizzata) nei confronti del soggetto suddito: ovvero delle situazioni c.d. di responsabilità nelle quali nulla veramente è richiesto alla libera opera dell’uomo, che subisce invece passivamente nella persona o nel patrimonio sacrifici d’interessi, corrispondenti a quelli che si sarebbero dovuti spontaneamente produrre.</p><p class="paragraph" data-counter="311" id="p-311">Di siffatte situazioni si poteva dubitare - e si era infatti dubitato - che avessero un significato giuridico e non si risolvessero invece in un puro fenomeno di fatto, come tipica espressione dell’operare, sia pure per fini di ordine sociale, di una sovranità non riducibile in termini di diritto.</p><p class="paragraph" data-counter="312" id="p-312">Questo atteggiamento è infatti tipico di una corrente scientifica, la quale, portando alle estreme conseguenze la rigida concezione statualistica del diritto, non può non vedere nello Stato sovrano la forza che informa e domina l’esperienza giuridica, senza lasciarsi essa stessa ridurre a diritto né limitare dal diritto<sup><a href="#curatornote-83" id="curatornote-ref-83">[83]</a></sup>. Questo ultimo emana dalla sovranità e la esprime in se stesso, ma lo Stato prende posizione non giuridica, ma appunto sovrana di fronte ai singoli, i quali ad essa soggiacciono come ad una fatale necessità.</p><p class="paragraph" data-counter="313" id="p-313">In quest’ordine di idee costituisce un progresso la configurazione seguita subito dopo, dei diritti subbiettivi pubblici, i quali, ad un tempo, garantiscono e limitano la posizione di fatto dell’ente sovrano, trasformandola in giuridica<sup><a href="#curatornote-84" id="curatornote-ref-84">[84]</a></sup>.</p><p class="paragraph" data-counter="314" id="p-314">E ciò, com’è noto, superando la difficoltà costituita dalla indipendenza e dalla superiorità della sovranità sulla giuridicità per il principio dell’autolimitazione, la quale costituisce un inderogabile impegno per la libera sovranità.</p><p class="paragraph" data-counter="315" id="p-315">È un progresso questa dottrina, perché riconduce l’operazione della collettività sovrana nell’ambito del diritto e cioè di una giustizia universale e salvatrice dell’uomo, il quale è in tal modo assicurato, nell’ambito del rapporto che viene a costituirsi dalle possibili prepotenze alle quali l’ente sovrano, se non fosse limitato e conformato nelle sue attività dal diritto, potrebbe abbandonarsi.</p><p class="paragraph" data-counter="316" id="p-316">Ma questa costruzione, la quale, configurando una personalità giuridica dello Stato coincide con la formazione storica dello stato di diritto, non soddisfa completamente. La riduzione della posizione dell’ente sovrano nell’ambito della categoria del diritto subbiettivo sembra inammissibile ed importa in ogni caso una eccessiva estensione di quest’ultimo la cui tipica natura (posizione di giustizia del soggetto interessato) viene così in qualche modo oscurata.</p><p class="paragraph" data-counter="317" id="p-317">Per ovviare a questo inconveniente ed all’altro della riduzione della responsabilità nell’ambito dell’obbligo è stata configurata la nuova coppia di situazioni giuridiche subbiettive, il potere sovrano e la soggezione, la quale si pone come preliminare ed essenziale di fronte al comune rapporto che già conosciamo. Essa dunque dovrebbe abbracciare e definire nel loro inderogabile significato giuridico (limite e libertà) le posizioni reciproche che assumono l’ente sovrano ed il singolo come un presupposto per lo stabilirsi di rapporti ordinati tra soggetti sudditi. Tali posizioni sarebbero appunto giuridiche e non arbitrarie o di forza, ma avrebbero il segno tipico della sovranità, la quale, pur essendo espressa nel diritto si manterrebbe diversa per la sua tipica preliminarità e funzionalità nei confronti dei rapporti tra soggetti singoli interessati.</p><p class="paragraph" data-counter="318" id="p-318">E poiché lo schema dell’esperienza giuridica è ancora, in questa materia, quello stesso che noi conosciamo, si avrebbe anche qui il rapporto a noi noto tra soggetto e norma (o tra atto del soggetto e norma) con la conseguente qualificazione del soggetto e dell’atto di lui (personalità giuridica dello Stato e significato giuridico della sua operazione come esercizio di un potere conferito dal diritto).</p><p class="paragraph" data-counter="319" id="p-319">Lo Stato passerebbe così dall’essere un <em>quid facti</em> all’essere un <em>quid juris</em> e la pressione da esso esercitata sul singolo sarebbe giuridica e legittima.</p><p class="paragraph" data-counter="320" id="p-320">È chiaro che non va disperso in questa costruzione il significato speciale del soggetto che viene in considerazione, lo Stato cioè, donde la natura di poteri e soggezioni dei termini del rapporto così costituito; ma è pur evidente che di un rapporto ancora si tratta, di un rapporto giuridico. Nel lato passivo poi questa sovranità giuridica espressa in potere opererebbe come una inderogabile necessità, giuridica essa pure ma inesorabile, la quale attuerebbe per suo conto le finalità di ordine, senza richiedere collaborazioni e senza essere arrestata dalla loro mancanza o da attività controperanti.</p><p class="paragraph" data-counter="321" id="p-321">È evidente infine che queste posizioni sono preliminari ai concreti rapporti, in quanto definiscono la situazione di giustizia di un atto in un ordine obbiettivo a prescindere ancora dal conflitto di particolari interessi e dalla sua soluzione.</p><p class="paragraph" data-counter="322" id="p-322">Da questa breve indicazione risultano tre idee fondamentali di questa dottrina che ci limitiamo ad enunciare. Per essa insomma si assume una autonoma entificazione o personificazione della collettività, la quale avrebbe così una sua tipica operazione: un caratteristico riflesso subbiettivo della norma obbiettiva di giustizia con riferimento all’ente sovrano così configurato: una definizione nettamente, se pur caratteristicamente, giuridica della persona e dell’azione così indicate.</p><p class="paragraph" data-counter="323" id="p-323">Ma queste idee sono in gran parte da respingere, pur ricavando gli elementi di vero che sono in esse impliciti. Da respingere è, per le ragioni a noi già note, la personificazione della collettività, la sua presentazione come un ente autonomo e massiccio, mentre essa si riduce ad un sistema di relazioni intercorrenti tra le personalità che la compongono e si esprime in un complesso di azioni interferenti e variamente coordinate.</p><p class="paragraph" data-counter="324" id="p-324">Si tratta perciò di tornare a considerare queste azioni, le quali costituiscono la vera trama dell’esperienza giuridica, per differenziare tra esse quelle che corrispondono all’idea del potere giuridico sovrano. Quanto al resto, abbiamo già criticato e non abbiamo bisogno di tornarvi su l’idea della situazione subbiettiva come una sintesi esteriore ed astratta di azione e norma.</p><p class="paragraph" data-counter="325" id="p-325">Restano invece vitali in questa costruzione l’idea di una giustizia assoluta ed inderogabile dei rapporti (giuridicità compiuta dall’esperienza giuridica) e l’altra, espressa nel richiamo alla collettività obbiettiva, imparziale, disinteressata, di un intervento di terzi che operano con caratteristica efficacia accanto ai soggetti titolari del rapporto.</p><p class="paragraph" data-counter="326" id="p-326">Si tratta appunto di studiare questo intervento nel suo significato giuridico. Non dimentichiamo a questo proposito quel che abbiamo osservato sin dall’inizio delle nostre lezioni, essere cioè l’esperienza giuridica, in modo caratteristico, manifestazione di una giustizia obbiettiva, affermazione del valore indisponibile di ogni azione giusta nell’ambito della vita sociale, proposizione di un problema di ordine e di adeguazione alle supreme ragioni della vita, il quale non è d’interesse meramente singolare, ma universale ed obbiettivo. Allora certamente il rapporto tra i due soggetti, come si dice, contro interessati non esaurisce il mondo del diritto, il quale conosce naturalmente altri interventi espressivi di questo interessamento diffuso per il destino umano ch’è in gioco in ogni azione, realizzatrice, in ogni caso, di giustizia o d’ingiustizia per conto di tutti gli uomini.</p><p class="paragraph" data-counter="327" id="p-327">Ecco perché, accanto all’azione che può essere, la quale è concreta manifestazione di un diritto, si pongono altre azioni le quali in un certo senso si accostano a quella prima, in quanto che pure <em>possono </em>essere, nel senso di una possibilità ideale, di una intrinseca validità di giustizia. Di quella esse pertanto riproducono la libertà caratteristica dell’atto umano, e quel ricondursi dell’azione al soggetto come cosa propria di lui, che noi già conosciamo. Ma, a differenza di quella, non si tratta ora di soddisfare un interesse, di conseguire, nell’ambito e con la forza della giustizia, un determinato risultato utile per la persona che agisce. Le azioni dei terzi nell’esperienza giuridica sono appunto disinteressate, affermano la giustizia come tale, non a servizio perciò di una utilità propria, ma di una utilità altrui, per il principio della strettissima collaborazione tra gli uomini del cointeresse di tutti alle sorti della giustizia in ogni azione umana.</p><p class="paragraph" data-counter="328" id="p-328">Questi uomini che operano per un fine così elevato, e circondano e difendono e rendono irresistibile ogni singola azione giusta, sono sospinti da un <em>animus</em> sociale, intervengono, come si dice, quali organi della collettività o, come noi preferiamo, quali soggetti concreti animati da un disinteressato amore per la giustizia. Essi, che dovrebbero rappresentare, secondo la tradizionale intuizione esteriore, la collettività, anzi immedesimarsi in essa e costituirne l’organo naturale di movimento, sono portatori in realtà degli interessi comuni agli uomini, tutori della giustizia, delle ragioni cioè imparziali ed obbiettive. Perciò essi, pur non avendo nessun interesse personale da difendere, operano e non possono non operare accanto al singolo interessato, con interventi più o meno ampi e decisivi a seconda degli svolgimenti della vita del diritto. Non vi sono dunque posizioni della collettività sovrana come tale, ma azioni di soggetti disinteressati, i quali perseguono la giustizia. La loro attività non può non essere giuridica, ma, per le ragioni ormai evidenti, non può essere parificata con le azioni di esercizio del diritto subbiettivo. Ecco il perché dei poteri giuridici c. d. sovrani.</p><p class="paragraph" data-counter="329" id="p-329">Anche questi intanto si esprimono in azioni. Come non vi sono né un astratto diritto né un astratta obbligazione, stati cioè di sospensione della norma che, pur ravvicinata agli atti, non si immedesimerebbe con essi, così non v’è una generica ed astratta qualifica di giustizia per l’azione del terzo estraneo, tutore delle esigenze obbiettive di ordine del vivere umano in società.</p><p class="paragraph" data-counter="330" id="p-330">Anche questo <em>poter essere</em> vive nell’essere, si traduce nell’atto, è la sua ragion di giustizia.</p><p class="paragraph" data-counter="331" id="p-331">Così l’atto che ha in sé questa convalida sociale si accosta a quello giusto del soggetto interessato (diritto soggettivo) e resta ad esso congiunto indissolubilmente. Le ragioni di questa necessaria connessione sono chiare. L’atto che esercita il potere si risolverebbe in una vana ed insignificante affermazione di giustizia, senza collegarsi a concrete azioni umane da ordinare, senza incidere nella vita, se non fiancheggiasse e difendesse, con la forza del suo disinteresse, l’azione giusta ed utile ad un tempo, la quale dà ad esso concreto significato. È quello, in fondo, che era inadeguatamente espresso dalla concezione del potere come posizione giuridica della mitica collettività, preliminare ai rapporti e per essi essenziale. Anche allora si coglieva, ed ora più chiaramente si conferma, la caratteristica vuotezza del potere, il quale non può esaurire la vita giuridica, perché manca di quel contenuto di utilità che il diritto s’indirizza a difendere nell’ordine universale delle azioni.</p><p class="paragraph" data-counter="332" id="p-332">E come è vuoto ed inutile il potere, quando manchi il raccordo al diritto subbiettivo, così pure, in presenza di quest’ultimo, esso è essenziale, in quanto nel suo disinteresse, nel suo esaurirsi in una pura affermazione di giustizia, esprime la vasta ed intima collaborazione degli uomini nella vita associata e manifesta, come meglio non si potrebbe, le ragioni di obbiettiva ed imparziale giustizia che in quella vanno operando.</p><p class="paragraph" data-counter="333" id="p-333">Proprio a questo contenuto di giustizia senza diretto riflesso di utilità per il soggetto che l’afferma, a questa, vorremmo dire, austerità e superindividualità del potere, noi crediamo, accenna quella concezione che parla a proposito di questa categoria di diritti doveri e mette in luce il loro contenuto di funzione, di funzione pubblica o servizio sociale. Ciò è certamente vero ed è d’importanza capitale. Se per un verso il potere, come abbiamo visto si accosta al diritto, e ne riproduce la caratteristica <em>possibilità</em> in termini di giustizia socialmente valida, quella libertà che abbiamo chiarito essere l’iniziativa personale del soggetto nel volere la giustizia, per un altro verso esso si accosta all’azione obbligata. Esso pure, per affermare la giustizia nelle sue ragioni imparziali ed obbiettive, richiede al soggetto il sacrificio di particolari interessi, di ragioni economiche e si esprime in una libertà che assume un contenuto doveroso, risolvendo in favore della giustizia il conflitto tra utile e giusto. Ma, a differenza dell’obbligo, esso non s’inserisce direttamente nel rapporto, non sacrifica una utilità a vantaggio di un’altra utilità giusta e condizionata, nella sua soddisfazione, da quel sacrificio, ma è rinunzia all’utile per il giusto senz’altro e consuma nel suo solo ambito e senza riflesso sui terzi il conflitto, che può essere anche qui drammatico, tra l'esigenze particolari e quelle universali. Ciò assicura la imparzialità del potere come intervento ordinatore nelle interferenze delle azioni. Infatti le ragioni di utilità di chi lo esercita non incidono nel conflitto di utilità, del quale si sostanzia il rapporto.</p><p class="paragraph" data-counter="334" id="p-334">Poteri si presentano ed esercitano nell’esperienza giuridica in ogni sua fase, delle quali conosceremo tra poco una veramente discriminativa, quella della commissione dell’atto illecito. Ed essi certo si conformano in modo adeguato a ciascuna situazione. Così, fin quando le azioni si accordano in una spontanea pace nell’ordine universale, essi si risolvono in espressioni operose di consenso a quell’ordine e perciò lo rafforzano e difendono. Manifestano cioè un cointeresse di tutti al mantenimento della pace, che appare in tal modo indisponibile da parte del singolo. E come le due azioni del rapporto, pur restando nella loro individualità indipendente ed incoercibile, tengono l’una conto dell’altra come di un importante dato di esperienza, così esse tengono conto dei poteri dei soggetti che operano con <em>animus</em> sociale e vedono in conseguenza rinvigorite le loro ragioni in quell’ordine.</p><p class="paragraph" data-counter="335" id="p-335">Ma il momento nel quale poteri giuridici, così come li abbiamo delineati, si esprimono con più caratteristica efficacia è quello c.d. della sanzione, la quale segue alla commissione dell’atto illecito. Segue come una complessa reazione sociale, come quella difesa pugnace e costante che già conosciamo. Qui le azioni che sono espressioni di poteri si pongono con un’efficacia radicale ed, a prima vista, esclusiva. Si sarebbe tentati di parlare a questo punto piuttosto di prepotere, tanto è largamente e decisamente realizzatore questo intervento, che non sembra richiedere collaborazioni ed attua da sé la giustizia. Si tratta di coordinare scopi e cioè interessi di azione: si tratta di stabilire preclusioni o contenuti di azioni dai quali altre libere e giuste attività siano rese possibili. Queste coordinazioni e preclusioni e realizzazioni determina da sé con assorbente efficacia l’atto di potere, tanto che alla situazione così configurata soggiace passivamente il soggetto destinato a sacrificare la sua utilità per amore della giustizia. La forza di questa giustizia con il suo autonomo operare appare così strapotente di fronte alla forza ingiusta che si esprime nell’atto illecito. E come quell’intervento di terzi manifesta la imparziale giustizia e difende l’azione giusta, ma tale situazione implica, conformemente alla intuizione caratteristica del mondo del diritto, la insuperabilità del limite posto dall’azione altrui, dall’esistenza di altro soggetto, la quale autonoma ed indipendente, dev’essere garantita. L’arbitrio della libertà urta così contro una resistenza invincibile. La giustizia ha, ad un punto, un predominio, connaturale alla sua verità, senza compromessi. Non è, si noti bene, il prepotere di fatto che conti; esso è soltanto il sintomo espressivo della superiorità della giustizia sull’ingiustizia, della libertà sull’arbitrio. È il segno che la intrinseca razionalità dell’azione, la sua legge di verità, benché possa essere di volta in volta oscura e trascurata, ha un potere assoluto ed inderogabile, il potere della sua giustizia e verità. Anche questo era stato inteso dalla concezione tradizionale sopra enunciata, quando assumeva l’esistenza di posizioni proprie della sovranità (la sovranità non è che la legge) e di fronte ad esse vedeva assolute ed inderogabili soggezioni.</p><p class="paragraph" data-counter="336" id="p-336">Tutto ciò va bene inteso, come è ormai chiaro, ma certamente non si può non cogliere questo momento di inderogabile efficacia della legge nel suo svolgersi nella coscienza umana. La quale, naturalmente, deve essa e liberamente operare, per vivere la sua legge, per trovare da sé il suo criterio di verità e di ordine. Sicché la sostituzione, di cui si è parlato, per altro verso tanto espressiva, cede senza soluzione di continuità all’interno attivo e responsabile del soggetto, che può, esso solo, compiere, non nelle forme esteriori, ma nell’intimo, com’è necessario, la verità e la giustizia. La soggezione si risolve nell’obbligo: la passività nell’azione.</p><h2 class="title-2">L’atto illecito</h2><p class="paragraph" data-counter="337" id="p-337">Per intendere quel che è l’atto illecito nella esperienza giuridica, è opportuno ricordare alcuni dei caratteri già messi in chiaro a proposito del mondo del diritto.</p><p class="paragraph" data-counter="338" id="p-338">Abbiamo parlato di fiducia che l’uomo accorda a se stesso e gli uomini si accordano tra loro. Si è mostrata, proprio nella teoria degli atti, la caratteristica libertà del mondo del diritto. Ora certo, se di regola quella fiducia è meritata e quella libertà misurata e feconda, è pur vero che si riscontrano deviazioni da quella linea rigorosa per abuso di libertà e di fiducia, le quali l’ordinamento giuridico deve adattarsi a sperimentare proprio per amore di quella essenziale libertà. Questa non corre più rischi, solo in quanto sia totalmente cancellata a danno della essenziale e connaturale iniziativa della persona umana. Il diritto - abbiamo visto - è giustizia forte e combattiva, perché, per le ragioni ora enunciate, suppone la forza ingiusta.</p><p class="paragraph" data-counter="339" id="p-339">La concezione tradizionale della scienza sistema l’atto illecito tra gli atti giuridici, tutti accomunandoli in nome della costante loro giuridicità e tra essi accuratamente distinguendo in ragione della liceità che ne caratterizza alcuni e dell’antigiuridicità che ne contrassegna altri<sup><a href="#curatornote-85" id="curatornote-ref-85">[85]</a></sup>. Per giuridicità, in quest’ordine d’idee, ha da intendersi la attitudine a muovere in un senso determinato l’energia propria del diritto il quale, com’è noto, avrebbe come condizioni della sua applicabilità, del suo essere cioè concreto, efficace, subbiettivo, particolari e significativi atteggiamenti della realtà umana sociale<sup><a href="#curatornote-86" id="curatornote-ref-86">[86]</a></sup>. A suo tempo abbiamo notato che siffatti atteggiamenti condizionano in senso specifico quell’efficacia giuridica, la quale è appunto diversa in ragione della diversità dei fatti e sempre restando ad essi coerente. Così la giuridicità dell’atto illecito è certo diversa da quello dell’atto lecito; fondamento ed indirizzo della prima è appunto la sua essenziale antigiuridicità, così come della seconda la sua tipica conformità al diritto. S'intende così come l’atto illecito possa essere ad un tempo antigiuridico e giuridico in quanto antigiuridico e nel senso della sua antigiuridicità, perché appunto in questo caso l'operare del diritto si riduce a distruggere quel che fu fatto illecitamente in violazione della giustizia. Mentre la giuridicità dell’atto lecito si esprime in una energia da quello promossa e diretta a conservare e consacrare quanto fu fatto in conformità della giustizia.</p><p class="paragraph" data-counter="340" id="p-340">Noi abbiamo a suo tempo criticato dal nostro punto di vista questa radicale discriminazione tra diritto e fatto, assumendo il vivere concreto del diritto nell’atto, vedendo nel processo di subbiettivazione e concretizzazione della norma nient’altro che l’artificio della scienza, per tener fermo il principio della irriducibilità del diritto alla forza, asserendo la unità e semplicità dell’esperienza giuridica nella quale l’atto umano emerge con le sue proprie caratteristiche positive o negative e si pone perciò come valido o invalido nella vita sociale.</p><p class="paragraph" data-counter="341" id="p-341">Atti che, come si dice, esercitano diritti ovvero adempiono obblighi sono appunto atti che <em>possono</em> essere nel senso di possibilità ideale e pertanto si conservano e difendono secondo giustizia. Atti invece che violano obblighi e impediscano diritti sono tali che non possono e non debbono essere e loro sorte è di essere cancellati: la loro eventuale resistenza all’azione reattiva non è giustizia, ma ingiustizia che rabbiosamente ed inutilmente tenta di conservarsi, perpetuando il suo errore.</p><p class="paragraph" data-counter="342" id="p-342">Anche per l’atto illecito dunque vale, pur con alcuni necessari chiarimenti, il principio già affermato della identificazione di diritto e fatto, perché anche l’atto illecito reca in sé il diritto in quanto lo contraddice nella sua esigenza di ordine, la quale malgrado ogni sforzo contrario, irresistibile, pugnace, condanna l’atto contradittorio e lo sgretola e ne contrassegna l’assurda ed equivoca pretesa di essere. Il chiarimento preannunciato va fatto proprio a questo punto, perché l’immanenza del diritto al fatto non è qui univoca e comprensibile come nell’esperienza lecita, ma si esprime caratteristicamente in una ribellione impotente ad eliminare il diritto e tale anzi che riconduce il diritto al fatto non già per proteggerlo e conservarlo, ma invece per cancellarlo radicalmente. Insomma l’atto illecito non muove, con il suo verificarsi una estranea e sopraordinata energia giuridica, ma si pone esso con quel significato giuridico negativo e si autocondanna pertanto all’annullamento<sup><a href="#curatornote-87" id="curatornote-ref-87">[87]</a></sup>.</p><p class="paragraph" data-counter="343" id="p-343">Questa intima contraddizione dell’illecito, il quale, mentre nega il diritto, per sostituirvi una ragion d’essere particolarista ed egoista, l’afferma suo malgrado e, mentre si affatica ad esistere, si condanna, suo malgrado, al nulla, è espressa con la maggiore desiderabile vivezza della scienza, la quale molto nettamente definisce l’atto illecito come disvalore e lo qualifica in ragione della sua radicale contraddizione alla norma, mentre l’accenno alla sanzione, che consegue con fatale necessità al verificarsi di quello, richiama alla cancellazione cui l’atto così conformato si condanna e che esso porta, noi ben sappiamo, in se stesso, più che non sia prodotta da un processo esterno. Così scienza e filosofia del diritto sostengono fermamente a questo proposito la permanente validità della norma, la quale, per nulla menomata dal comportamento contraddittorio, è in quel caso più viva ed operante che mai. Ed è la norma che determina la reazione, che si riconferma cioè, dissolvendo il vano tentativo di cancellarla con la sostituzione di un’altra personale ed egoistica. E ciò, com’è chiaro ormai, dal di dentro e non dal di fuori. L’atto illecito porta fatalmente implicito il diritto che pretende negare; il suo dissolvimento è un fatale autodissolvimento.</p><p class="paragraph" data-counter="344" id="p-344">Perché esso, se è perfettamente razionale e giustificato da un punto di vista meramente economico, dal punto di vista di una superiore e prevalente valutazione morale costituisce un assurdo. C’è per l’illecito una caratteristica sospensione, come se esso aprisse una crisi che non può essere radicalmente risolta se non eliminando quella contraddizione che esso reca con sé. Questo atto che è, innegabilmente, tuttavia non doveva essere, di più non deve essere, perché fintanto che esso non è cancellato, si ripete e propaga con una lugubre esasperante monotonia la sua negatività ch’è la contraddizione del suo essere che non <em>può,</em> invece, e non <em>deve,</em> essere. La sua esistenza appare provvisoria e contrastata, con una intrinseca, ineliminabile, dolorante esigenza di annullamento.</p><p class="paragraph" data-counter="345" id="p-345">L’equivoco di quest’essere che è apparenza, che è, in una superiore visione che non può venire oscurata, nulla, pungola alla ricerca di una chiarezza, la quale riduca la giustizia reale e dia sostanza e costanza alla realtà in un’adeguazione di giustizia.</p><p class="paragraph" data-counter="346" id="p-346">Questa è la richiesta di giustizia, di cui vedremo l’attuazione nella lezione prossima. Intanto ci basti aver colto questa crisi che l’illecito apre, questo oscuramento sui valori, i quali attendono di tornare in piena luce. Ora occorre aggiungere a quanto è stato detto alcune precisazioni.</p><p class="paragraph" data-counter="347" id="p-347">Non si dimentichi che l’illecito consiste nell’inadempimento del- l’obbligo e che esso perciò è chiaramente definito, quando si abbia presente il meccanismo che a suo tempo abbiamo descritto. L’atto lecito che adempie l’obbligo rappresenta, sappiamo, l’assunzione, tra gli infiniti contenuti possibili d’azione, di uno che doveva essere, escludendone altri contrassegnati da una ragione puramente economica in contrasto con una etica, la quale dovrebbe inderogabilmente prevalere. Questa assunzione è liberamente operata conformemente alla natura propria dell’atto umano. Come ogni atto umano pure quello illecito è espressione di libertà, rapprende cioè l’infinito volere nel concreto voluto e dà a questo il crisma di quella libertà infinita e responsabile. Ma appunto, nel comune contrassegno della libertà, esso si differenzia per un contenuto meramente economico assunto in iscambio di quello etico ed universale. Il quale contenuto o senso concreto dell’azione poi va definito, ricordando la caratteristica socialità dell’esperienza nella quale l’illecito giuridico è inserito e quindi come ingiustizia che variamente impedisce l’azione altrui giusta. Variamente, perché l’ingiustizia può risolversi nell’ostacolare e soffocare direttamente e nel non collaborare come giustizia vorrebbe. A questo proposito va ricordato quanto fu detto a suo tempo, che cioè nell’atto di adempimento dell’obbligo quel che conta è talvolta ciò che si fa in iscambio di quel che si tralascia di fare, talvolta invece quel che si tralascia di fare, escludendo una diversa possibilità, in iscambio di quel che si fa effettivamente. E ciò si applica all’illecito, fatta la debita inversione, in modo perfettamente comprensibile.</p><p class="paragraph" data-counter="348" id="p-348">Abbiamo già accennato, trattando dell’obbligo, alla concezione che il <span about="https://w3id.org/moro/enoam/data/220003/v1/mention-63" class="mention person" id="mention-63" property="dcterms:references" resource="https://w3id.org/moro/enoam/data/hans-kelsen" typeof="deo:Reference">Kelsen</span> ha del diritto, il quale è ridotto in quest’ordine d’idee al solo momento della sanzione, di fronte alla quale l’illecito assume il carattere di un semplice presupposto di fatto senza alcun significato di disvalore ne richiesta di sanzione<sup><a href="#curatornote-88" id="curatornote-ref-88">[88]</a></sup>. Ciò equivale - abbiamo notato - ad eliminare l’obbligo come atto di libertà responsabile; perché soltanto e certamente una mancata fedeltà all’esigenza ideale costituisce quel <em>pathos</em> particolare dell’illecito, che noi ci siamo sforzati di descrivere.</p><p class="paragraph" data-counter="349" id="p-349">Come questa concezione sia inammissibile abbiamo in fondo già detto. Non ci resta che ribadire la possibilità di concepire il diritto fuori dell’esperienza umana, fuori della sua libertà, fuori dell’idea del dovere e della responsabilità che si assume nell’essere ad esso fedeli o no. Noi conosciamo perciò, in modo coerente a tali premesse, atti liberi e responsabili, fedeli o meno alla verità, buoni o cattivi, giusti o ingiusti. Una sanzione giuridica s’intende e giustifica su questa base soltanto.</p><p class="paragraph" data-counter="350" id="p-350">Il diritto non è una brutale meccanica di forze scatenate contro forze, ma è un processo di libertà che conosce semmai deviazioni, ma si riprende e ritorna in una linea diritta di verità. Illecito e sanzione sono perciò su di una linea di libertà: entrambi impegnano l’uomo e non lo riducono punto ad un fatto immobile ed eticamente insignificante.</p><p class="paragraph" data-counter="351" id="p-351">Ciò serve a confermare ancor più nettamente quel che è stato già notato, il contenuto subbiettivo, personale, di libertà dell’illecito. La tesi di quando in quando ricorrente della c.d. responsabilità obbiettiva, la quale guarda dell’atto soltanto il contenuto ingiusto e lesivo dell’azione altrui, a prescindere dalla personale partecipazione del soggetto, è l’espressione più esasperata di una ben nota, concezione esteriore del diritto, il quale è ridotto ad una meccanica coordinazione delle azioni nella loro tipica interferenza. Se c’è ancora qui il <em>pathos </em>del non dover essere, è poi un <em>pathos</em> deformato e sminuito, perché non tocca il profondo della coscienza individuale e non investe le sue libere decisioni, ma guarda soltanto alla sostanza dannosa al fatto nel suo obbiettivo contenuto.</p><p class="paragraph" data-counter="352" id="p-352">Ancora una volta va confermata quella libertà e responsabilità di cui si diceva; l’illecito è un atto squisitamente subbiettivo, e cioè veramente un atto umano.</p><p class="paragraph" data-counter="353" id="p-353">Per contro, di fronte alle dottrine negatrici del bene giuridico, sostenute di recente dalla dottrina nazista, allo scopo di propugnare a parole una eticizzazione del diritto, ed in realtà una legalizzazione o statualizzazione della morale, bisogna tener fermo il già delineato contenuto di scopo dell’azione, il contenuto ingiustamente lesivo dell’azione altrui<sup><a href="#curatornote-89" id="curatornote-ref-89">[89]</a></sup>. L’illecito è cioè un atto completo e concreto, il quale incide in modo significante nel mondo delle relazioni umane.</p><p class="paragraph" data-counter="354" id="p-354">Se raccogliamo ora le due diverse esperienze che abbiamo studiato, quella degli atti leciti e l’altra degli atti illeciti, possiamo ritrovare agevolmente punti di contatto e differenze. Atto lecito ed atto illecito sono entrambi, sappiamo, manifestazioni di libertà, ma di quale diversa libertà! Nel primo l’uomo veramente costruisce, nel secondo distrugge. Nel primo esalta la giustizia che consacra l’utilità; nel secondo afferma le ragioni ferocemente esclusive dell’utile a danno della giustizia. La libertà umana può servire appunto a costruire come a distruggere. Ma vera libertà è quella che salva e non quella che disperde le ragioni della vita. Ciascuno di questi atti incide perciò fatalmente col suo proprio significato nella esperienza sociale. L’atto giusto resiste, quello ingiusto si annulla nella incessante vicenda di redenzione della vita.</p><h2 class="title-2">Processo e sanzione</h2><p class="paragraph" data-counter="355" id="p-355">Abbiamo visto nella lezione precedente che l’illecito, con la sua esistenza equivoca, provvisoria, contraddittoria, apre una gravissima crisi nella vita sociale. Esso stesso, dall'interno, suo malgrado, domanda giustizia, la quale si risolve appunto nel suo annullamento.</p><p class="paragraph" data-counter="356" id="p-356">Ma intanto occorre chiarire l’equivoco di questa situazione, la quale, incidendo nel ritmo ordinato della vita di relazione e sconvolgendolo, ha confuso i limiti tra il giusto e l’ingiusto ed ha reso necessario uno sforzo rinnovato per cogliere la verità in ordine alle posizioni reciproche assunte dai soggetti nel rapporto. Una volta negata, la giustizia ha bisogno di essere ripresa in esame e ritrovata valida. Non può bastare, di più, che il soggetto interessato affermi di aver patito ingiustizia, né può essere rimessa esclusivamente a lui, quand’anche egli potesse, la difesa del suo diritto. Perché la giustizia è un dato imparziale e dev’essere riaffermata con strumenti di obbiettività e nella piena certezza della sua obbiettività. Per questa ragione alla commissione dell’illecito tien dietro un momento di sospensione, nel quale s’inserisce, con il compito appunto di fugare quelle incertezze, il processo. Non è vero dunque quel che sostiene la scienza, che la sanzione cioè idealmente si ricolleghi in modo immediato all’illecito, salvo l’intervento processuale, per renderne possibile in concreto l’attuazione. Perché appunto l’equivoco aggrovigliato dell’illecito perdura e deve perdurare, fin quando senza fretta e con assoluta garanzia di verità la situazione non sia chiarita. Il processo è appunto una battuta di attesa, un momento di sospensione, durante il quale le passioni sono acquetate ed intorno al grande dramma del male si fa silenzio, per favorire il raccoglimento ed in esso il ritrovamento della verità. La giustizia, per essere davvero tale, non deve aver fretta. Ragioni d’imparzialità e di sincerità interpongono tra l’illecito e la sanzione l’intervallo sereno del processo di cognizione. Questa non è una necessità imposta, ma corrisponde alle esigenze elementari della giustizia, la quale, per quanto, perde di immediatezza, per tanto acquista di obiettività e di sostanziale efficacia.</p><p class="paragraph" data-counter="357" id="p-357">Il processo, a garanzia di queste ragioni imparziali della giustizia, si risolve in un complesso multiforme di azioni tra le quali entrano pure quelle dei soggetti del rapporto compromesso, ma alle quali si aggiungono altre a noi già note, di soggetti estranei al rapporto e disinteressati, che operano animati dal solo desiderio di fare giustizia e son tanto più capaci di riconoscerla in quanto appunto sono al di fuori della contestazione. II giudice, al quale essenzialmente si riduce questo intervento di terzi, è appunto <em>super partes</em> e non <em>inter partes, </em>estraneo cioè al rapporto e di più ad esso sopraordinato per la pura esigenza di giustizia alla quale deve obbedire senza considerazione di particolari interessi né passione. Ma certamente egli non fa questo grande lavoro di ricerca della verità in ordine alla situazione particolare da solo, ma in collaborazione con gli stessi soggetti interessati, i quali possono bene elevarsi ad operare come collaboratori per la ricerca della vera giustizia. Questo loro intervento del resto non è determinato da ragioni di opportunità, ma è strettamente connesso alla situazione che si presenta.</p><p class="paragraph" data-counter="358" id="p-358">Così, come comunemente ritenuto, l’attività processuale è mossa e sospinta costantemente dalla c.d. <em>azione giudiziale</em>, e cioè appunto dall’azione del soggetto interessato ed impedito nell’esercizio del suo diritto. Questa è - c’è appena bisogno di osservarlo - ancora attività che esercita quel diritto nella sola forma ammissibile nella situazione in cui il soggetto si trova. Divenuto impossibile, per le ragioni che sappiamo, il diretto godimento dell’utilità assicurato dalla giustizia, nella crisi di verità e di fiducia aperta dall’illecito, il soggetto si adatta a volere, in questa sola forma residua, muovendo l’opera di terzi disinteressati, e, così, tutto il complicato processo di accertamento, dal quale verità e giustizia debbono risultare chiarite. Egli accetta insomma nella situazione equivoca una sospensione nell’attuazione dei suoi giusti fini, ma intanto s’indirizza a renderne possibile, attraverso l’attività processuale, la realizzazione e con ciò in sostanza continua a voler nel senso della giustizia, ad esercitare cioè il suo diritto.</p><p class="paragraph" data-counter="359" id="p-359">Ciò mostra che l’azione non è un diritto autonomo di carattere strettamente processuale, conferito, perciò, non al soggetto di diritto in quanto tale, ma ad ogni soggetto che pretenda a questa titolarità. Se è vero che si muovono processi i quali conducono ad un diniego della pretesa del promotore, è pur vero che in tali casi si deve ritenere illegittimamente esercitato un diritto che in realtà non apparteneva al promotore, si deve pensare cioè intervenuto un abuso del diritto. Ogni diritto, come si dice, sostanziale<sup><a href="#curatornote-90" id="curatornote-ref-90">[90]</a></sup>, ha invece una sua fase, una sua forma processuale, la quale è strettamente connaturata ad esso, ne è il riflesso, come fu detto espressamente dalla scienza, sul piede di guerra. Il quale è accenno poi al particolare conformarsi di quell’attività di esercizio in relazione alle esigenze prospettate dalla nuova situazione di crisi ed al conseguente svolgimento dell’attività processuale. Vero è che il diritto ad un punto vive nel processo ed esclusivamente nel processo e che l’attività di godimento si risolve nel promuovere e seguire l’accertamento processuale nell’attesa che quel contenuto riemerga, una volta esaurita la fase giuridica del processo. In essa il diritto si esaurisce nel <em>poter</em> volere o, per essere più esatti nel volere <em>potendo</em>, le complesse attività processuali in vista del futuro compimento dell’azione che soddisfa l’interesse giusto. Di fronte alle restanti attività processuali, tra le quali s’inserisce, esso ha valore di una <em>conditio sine qua non,</em> perché contrassegna la concreta funzionalità del processo, il contenuto di vita cui esso serve. Questa elementare verità è adombrata nella concezione del diritto di azione come diritto potestativo. Non c’è bisogno di osservare che nel nuovo contenuto di attività processuale è implicito l’altro normale e caratteristico, non direttamente perseguibile in questa fase.</p><p class="paragraph" data-counter="360" id="p-360">In sostanza siamo di fronte a quella resistenza tenace dell’azione giusta, che abbiamo detto essere caratteristica dell’esperienza giuridica. Il soggetto, illegittimamente contrastato, continua a volere ed adatta la sua azione alle esigenze del momento di crisi in cui si versa in attesa della desiderata chiarificazione.</p><p class="paragraph" data-counter="361" id="p-361">Ma, come che sia di ciò, <em>l’azione</em> rappresenta certamente l’ansia con la quale la vita, una volta smarrita per qualsiasi ragione la verità, la ricerca; rappresenta l’interesse che attende giustizia in quella sintesi dalla quale risulta compiuta la vita nel suo complesso contenuto.</p><p class="paragraph" data-counter="362" id="p-362">Essa azione, interessata e sollecita di se stessa, dà valore all’affermazione di giustizia che è nelle altre attività processuali ed intanto, per il bisogno di verità che la sospinge, accetta di coesistere con quelle e di esserne completata.</p><p class="paragraph" data-counter="363" id="p-363">Questo è appunto il significato complesso del processo quale combinazione indissolubile di attività disinteressate ed interessate, quale collaborazione insostituibile del giudice con le parti. Solo a patto di questa collaborazione la crisi di giustizia, aperta dall’illecito, può essere risolta. Ecco perché un processo non si può concepire senza un’azione giudiziale che lo muova per tutto il suo corso: perché, anche quando, come in materia penale, esiste un obbligo funzionale di promuovere l’azione (quando cioè il processo è inderogabile) dell’azione non si può fare a meno. Eliminarla, equivarrebbe a negare la vera natura del processo, la sua concreta funzione, il suo servire come strumento adeguato a particolari situazioni, per la garanzia delle azioni umane nell’ambito della giustizia. Senza richiesta ed attesa dell’uomo libero, del protagonista dell’esperienza giuridica, nessun’altra attività è significante. Se non si è di fronte ad un’azione che vive e che vuol vivere, ogni altro intervento è inutile e vuoto.</p><p class="paragraph" data-counter="364" id="p-364">Abbiamo già notato che intorno all’equivoco doloroso dell’illecito si fa silenzio. Nella serenità di questa caratteristica sospensione del giudizio, si cerca la verità della situazione, si promuove una nuova sintesi di esperienze, in correlazione con quella analoga già operata dalla legge, come sussidio per l’azione che terrà dietro all’accertamento e vorrà realizzare gli scopi umani giusti, restati inattuati.</p><p class="paragraph" data-counter="365" id="p-365">A proposito della sentenza, ch’è appunto la nuova adeguata formulazione delle esperienze umane in ordine ad una situazione, questa volta individuata nei suoi particolarissimi lineamenti, si dice che essa ha carattere ricognitivo, che cioè non crea a suo arbitrio un criterio, ma applica quello proposto della legge. Ristretto assai, si ritiene, è lo spazio libero lasciato al giudice; giudicare è operare una applicazione meccanica o quasi, compiere un sillogismo nel quale la legge funziona come premessa maggiore ed il fatto in contestazione come premessa minore. In questa dipendenza rigorosa della sentenza dalla legge, la quale consegue all’affermato principio della generalità della prima, si vede una garanzia di libertà.</p><p class="paragraph" data-counter="366" id="p-366">Il giudice vincolato alla legge è nella impossibilità di sostituire criteri di parzialità, dettati della considerazione della situazione particolare, a quelli obbiettivi proposti spassionatamente dalla legge senza riguardo di particolari situazioni e persone.</p><p class="paragraph" data-counter="367" id="p-367">Ma veramente il giudice non è vincolato dalle norme di legge. Si tratta infatti di una nuova sintesi operata in presenza di diverse situazioni di fatto e sia pure per lo stesso fine di ordine e di giustizia. La diversità delle situazioni e dei soggetti operanti, la immediatezza con la quale ora si presenta l’esigenza di ordine vietano di parlare di una meccanica riproduzione.</p><p class="paragraph" data-counter="368" id="p-368">Certamente però la sintesi di esperienza compiuta dal mitico legislatore non è irrilevante ed inutile neppure per il giudice. Certamente in quel punto essa ha esplicato la sua funzione essenziale, ch’è di sussidiare con la formula l’azione futura per la giustizia. Ma, una volta che questo sussidio si è manifestato inefficace ad indirizzare, nel senso desiderato, tale sintesi di esperienze compiuta dal legislatore s’aggiunge come un dato nuovo a quegli altri di cui il giudice tiene direttamente conto e certo con una particolare efficacia per la sua natura di sintesi compiuta, sia pure in modo diverso, ma per lo stesso scopo.</p><p class="paragraph" data-counter="369" id="p-369">Di più essa certamente, <em>se cede</em> in immediatezza e freschezza nei confronti dei risultati conseguiti dal giudice su così diverse basi, costituisce pure un efficace monito di obbiettività, la quale è tanto maggiore quanto più è lontana ed indistinta la situazione.</p><p class="paragraph" data-counter="370" id="p-370">Ma a parte questi rapporti, il giudice è veramente svincolato dalla legge. E, per quanto libero dalla legge, pertanto vincolato, come del resto il legislatore, alla verità della situazione. Questo è il senso profondo dell’affermata ricognitività della sentenza, la quale formula le esperienze umane della giustizia quali sono, senza punto piegarle ad un arbitrio, che, ove fosse accolto, contrasterebbe con quelle ragioni di obbiettività, le quali danno significato e giustificazione all’intervento dei terzi operanti per amore, appunto della giustizia.</p><p class="paragraph" data-counter="371" id="p-371">La fase di cognizione del processo si conclude dunque con un ritrovamento della verità perduta, con il superamento della equivoca situazione determinatasi dopo la commissione dell’illecito. Ormai non si tratta più di pretese violazioni dell’ordine, assente dal soggetto interessato. V’è invece un chiaro ordine di giustizia del rapporto, sul quale, dopo il lavoro comune del giudice e delle parti, non cade più contestazione.</p><p class="paragraph" data-counter="372" id="p-372">Si può ormai e si deve uscire dalla sospensione che si era voluta per una maggiore chiarezza ed obbiettività. Si può ormai e si deve fare giustizia.</p><p class="paragraph" data-counter="373" id="p-373">Qui conviene ricordare quanto fu detto trattando dei poteri giuridici, i quali realizzano da soli, senza chiedere, almeno immediatamente, collaborazione alcuna, l’esigenza di giustizia. Il soggetto interessato certamente non resta inattivo ed in modo conforme a questa fase della vita giuridica ed anzi a questa caratteristica fase (esecutiva) del processo, interviene a volere il contenuto della sua azione nel solo modo possibile, volendo cioè le attività processuali, le quali lo andranno per loro conto realizzando.</p><p class="paragraph" data-counter="374" id="p-374">Ma assorbente è appunto in questo momento l’esercizio del potere, l’operare cioè dei terzi disinteressati, per conseguire il fine di giustizia. Si parla a questo proposito di responsabilità e questa è definita come una assoluta, inderogabile soggezione all’operazione realizzativa propria del potere. È quel momento di predominio della giustizia forte, dell’assoluto prevalere della legge che noi già conosciamo e che abbiamo descritto nel suo profondo significato.</p><p class="paragraph" data-counter="375" id="p-375">Sta di fatto che la fiducia e la libertà caratteristiche dell’esperienza giuridica si son mostrate in questo punto immeritate e dispersive. Si opera allora senza tener conto della libertà del soggetto obbligato: la giustizia fa il suo corso da sé. È, come osserviamo, la superiorità della libertà sull’arbitrio, del bene sul male, che si manifesta con potenza irresistibile. La giustizia non è solo più vera, ma, alla lunga, anche più forte dell’ingiustizia.</p><p class="paragraph" data-counter="376" id="p-376">Ed il processo dell’esperienza giuridica potrebbe anche terminare a questo punto con il ristabilimento della giustizia e la soddisfazione dell’interesse che sospinge l’azione lecita, se non sapessimo che il diritto è libertà ed interiorità, se non fossimo certi che la passiva rabbiosa soggezione del colpevole alla giustizia lascia aperta una crisi e turba l’ordine delle coscienze. Bisogna fare ancora un passo avanti, se il diritto non deve considerarsi mancato al suo compito. E questo passo avanti è certo preparato ed agevolato, entro certi limiti, da quello che è stato fatto per realizzare obbiettivamente la giustizia. La situazione che si è così determinata è un dato di esperienza in fatti, e di grandissimo significato, del quale il soggetto colpevole tien conto nel suo ritrovarsi in se stesso e ridursi liberamente nell’ordine. Egli appunto deve riconoscere giusto quel che è giusto, e deve fare liberamente quel che è stato operato senza di lui.</p><p class="paragraph" data-counter="377" id="p-377">Questo è un processo di elevazione più o meno lungo e complicato e d’importanza decisiva. Dal suo compimento deriva la vera e completa attuazione dei fini del diritto. Quando l’ordine sia stato intimamente ristabilito, quando la libertà abbia vinto sulla prepotente attuazione della giustizia, la società si sarà ricostituita nella pace: allora soltanto il male è vinto, quando è vinto in tutti nell’intimo delle coscienze.</p><p class="paragraph" data-counter="378" id="p-378">Questo libero riconoscimento può naturalmente di volta in volta mancare. Allora o si tratta di una posizione rivoluzionaria tenace nel suo assunto, di una reazione di sostanziale giustizia contro una formale, ovvero si tratta di una <em>pervicacia</em> dell’arbitrio che non vuol cedere il suo falso diritto.</p><p class="paragraph" data-counter="379" id="p-379">Nel primo caso la resistenza è in realtà fermento di nuova e più alta vita morale: nel secondo si dovrebbe pensare fallito il diritto, mancata in quel punto la vita morale, se non conoscessimo le risorse insospettate della vita sociale e la capacità di redenzione dell’amore dell’uomo per l’uomo.</p><ol id="curatorNotes"><li about="https://w3id.org/moro/enoam/data/220003/v1/curatornote-1" id="curatornote-1" property="dcterms:creator" resource="#MaurizioCau" typeof="fabio:Comment"> Si veda il capitolo <em>Idea liberale e idea sociale dello Stato.</em> <a href="#curatornote-ref-1">↑</a></li><li about="https://w3id.org/moro/enoam/data/220003/v1/curatornote-2" id="curatornote-2" property="dcterms:creator" resource="#MaurizioCau" typeof="fabio:Comment"> Si veda il capitolo <em>La pluralità degli ordinamenti giuridici</em>. <a href="#curatornote-ref-2">↑</a></li><li about="https://w3id.org/moro/enoam/data/220003/v1/curatornote-3" id="curatornote-3" property="dcterms:creator" resource="#MaurizioCau" typeof="fabio:Comment"> L’espressione «umana» non è presente nelle dispense del 1943-44. <a href="#curatornote-ref-3">↑</a></li><li about="https://w3id.org/moro/enoam/data/220003/v1/curatornote-4" id="curatornote-4" property="dcterms:creator" resource="#MaurizioCau" typeof="fabio:Comment"> Secondo la teoria aristotelica espressa nell’<em>Etica Nicomachea</em> (lib. IX, cap. 9) e nella <em>Politica </em>(lib. I, cap. 2), in base alla quale la società non sarebbe il frutto di una scelta arbitraria o di una “convenzione” tra gli uomini, ma costituirebbe il riflesso della naturale socievolezza umana. <a href="#curatornote-ref-4">↑</a></li><li about="https://w3id.org/moro/enoam/data/220003/v1/curatornote-5" id="curatornote-5" property="dcterms:creator" resource="#MaurizioCau" typeof="fabio:Comment"> Dalla classicità (Trasimaco, Protagora) alla piena età moderna (Hobbes, Locke, Rousseau), le teorie contrattualiste hanno conosciuto un lungo sviluppo nella storia del pensiero. Alla base della teoria del contratto sociale vi è l’idea di un superamento delle condizioni instabili che segnano lo stato di natura attraverso un patto tra individui che segna la nascita della società e dell’ordine politico. <a href="#curatornote-ref-5">↑</a></li><li about="https://w3id.org/moro/enoam/data/220003/v1/curatornote-6" id="curatornote-6" property="dcterms:creator" resource="#MaurizioCau" typeof="fabio:Comment"> La tesi della irriducibile socialità del diritto e del nesso tra eticità e giuridicità era condivisa in quegli anni dalla riflessione filosofico-giuridica di stampo neotomista espressa, in particolare, dagli ambienti intellettuali milanesi. In Moro, però, l’elemento centrale rimanda alla questione della “vita”, rivelando un approccio peculiare alla costruzione del problema filosofico su cui si fondano lo Stato e il diritto.    <a href="#curatornote-ref-6">↑</a></li><li about="https://w3id.org/moro/enoam/data/220003/v1/curatornote-7" id="curatornote-7" property="dcterms:creator" resource="#MaurizioCau" typeof="fabio:Comment"> Ne è un esempio la visione materialista e meccanicista alla base della filosofia civile e morale di Thomas Hobbes (<em>De Cive</em>, 1642; <em>De Homine</em>, 1658), la quale esprime una concezione artificiale dell’ordine sociale e nega un ancoraggio universale all’etica, attribuendo un valore puramente soggettivo ai principi del bene e male. Un altro esempio di impostazione materialista meccanicista è quella proposta dalla teoria giuridica di Jeremy Bentham.  <a href="#curatornote-ref-7">↑</a></li><li about="https://w3id.org/moro/enoam/data/220003/v1/curatornote-8" id="curatornote-8" property="dcterms:creator" resource="#MaurizioCau" typeof="fabio:Comment"> In ambito filosofico-giuridico sono numerose le teorie riconducibili all’organicismo, fondato sul valore dell’unità organica come elemento superiore rispetto ai singoli e sensibile a una lettura dei fenomeni sociali per analogia con l’organismo vivente. Dall’idealismo hegeliano a quello gentiliano, dalla teoria comunitaria di Otto von Gierke alla prospettiva organicista maturata in seno alla cultura cattolica otto-novecentesca, l’idea di una società in cui l’organismo-istituzione precede ed è anteposta all’individuo ha conosciuto varie declinazioni. <a href="#curatornote-ref-8">↑</a></li><li about="https://w3id.org/moro/enoam/data/220003/v1/curatornote-9" id="curatornote-9" property="dcterms:creator" resource="#MaurizioCau" typeof="fabio:Comment">Uno dei primi orientamenti della psichiatria ottocentesca guardava all’interpretazione in senso organicistico della patologia mentale, la quale veniva considerata il risultato di fattori organici, anatomici o fisiologici. È il caso delle teorie lombrosiane o della neurofisiopatologia di Emil Kraepelin. <a href="#curatornote-ref-9">↑</a></li><li about="https://w3id.org/moro/enoam/data/220003/v1/curatornote-10" id="curatornote-10" property="dcterms:creator" resource="#MaurizioCau" typeof="fabio:Comment"> Come affermato da Tommaso in <em>De regimine principum</em>, 1, I, c. XIII.  <a href="#curatornote-ref-10">↑</a></li><li about="https://w3id.org/moro/enoam/data/220003/v1/curatornote-11" id="curatornote-11" property="dcterms:creator" resource="#MaurizioCau" typeof="fabio:Comment"> Da un passaggio di Agostino (<em>De vera religione</em>, XXXIX, 72). Si era espresso in quei termini Arnaldo Volpicelli (1892-1968) in occasione di una vivace polemica del 1930 con Hans Kelsen (1881-1973) a partire dai suoi scritti su democrazia e parlamentarismo: «La società è in <em>interiore homine</em> : le relazioni tra individui che la compongono, cadono nello spazio e trascendono gli stessi individui in quanto essi s'intendano, o si presumano, come meri enti spaziali, oggetti e non soggetti»; A. Volpicelli, Dalla democrazia al corporativismo, in H. Kelsen, <em>Lineamenti di una teoria generale dello Stato e altri scritti</em>, Roma, Anonima Romana, 1932, p. 8. Sulla società come realtà <em>in interiore homine</em> sarebbe intervenuto nell’estate del 1943 anche Giovanni Gentile (1875-1944); si veda il capitolo IV (<em>Società trascendentale o società in</em> Interiore Homine) di <em>Genesi e struttura della società. Saggio di filosofia pratica</em>, Firenze, Sansoni, 1945, p. 33 ss. <a href="#curatornote-ref-11">↑</a></li><li about="https://w3id.org/moro/enoam/data/220003/v1/curatornote-12" id="curatornote-12" property="dcterms:creator" resource="#MaurizioCau" typeof="fabio:Comment"> Il capitolo riprende, con differenze minime, l’omonimo capitolo pubblicato nel corso 1942-43.    <a href="#curatornote-ref-12">↑</a></li><li about="https://w3id.org/moro/enoam/data/220003/v1/curatornote-13" id="curatornote-13" property="dcterms:creator" resource="#MaurizioCau" typeof="fabio:Comment"> Nel corso 1942-43 è scritto: «E la verità è questa: che il valore divenga concreto nella concreta esperienza storica, che l’universale divenga anche particolare, perché la concreta determinazione è necessaria alla vera vita dell’universale». <a href="#curatornote-ref-13">↑</a></li><li about="https://w3id.org/moro/enoam/data/220003/v1/curatornote-14" id="curatornote-14" property="dcterms:creator" resource="#MaurizioCau" typeof="fabio:Comment"> Il riferimento è all’imperativo categorico, principio cardine della filosofia morale indagata da Immanuel Kant (1724-1804) nella <em>Fondazione della metafisica dei costumi</em> (1785). <a href="#curatornote-ref-14">↑</a></li><li about="https://w3id.org/moro/enoam/data/220003/v1/curatornote-15" id="curatornote-15" property="dcterms:creator" resource="#MaurizioCau" typeof="fabio:Comment"> Dottrine morali di stampo edonistico si sono sviluppate in particolare nella Grecia antica (Aristippo, Epicuro) e hanno individuato nella ricerca del piacere il fine stesso dell’azione umana. Una ripresa di istante utilitariste si ebbe nell’Europa del XIX secolo da parte degli utilitaristi inglesi (Jeremy Bentham, John Stuart Mill e Henry Sidgwick), i quali legavano il principio morale al perseguimento della felicità (utilità), ritenendo giusto il comportamento capace di condurvi.  <a href="#curatornote-ref-15">↑</a></li><li about="https://w3id.org/moro/enoam/data/220003/v1/curatornote-16" id="curatornote-16" property="dcterms:creator" resource="#MaurizioCau" typeof="fabio:Comment"> Si tratta di posizioni non lontane da quelle espresse da Giuseppe Capograssi (1889-1956), legato all’idea di esperienza giuridica come ricerca della verità e come espressione della vita vissuta (G. Capograssi, <em>Studi sull’esperienza giuridica</em>, Roma, Maglione, 1932; Id, <em>Il problema della scienza del diritto</em>, Roma, Società Editrice del Foro Italiano, 1937). <a href="#curatornote-ref-16">↑</a></li><li about="https://w3id.org/moro/enoam/data/220003/v1/curatornote-17" id="curatornote-17" property="dcterms:creator" resource="#MaurizioCau" typeof="fabio:Comment"> Nella riflessione di Georg Wilhelm Friedrich Hegel (1770-1831) lo “spirito pratico” rappresenta l’attività capace di produrre effetti nella realtà; è oggetto di studio della Psicologia, intesa come una delle tappe dello Spirito soggettivo.    <a href="#curatornote-ref-17">↑</a></li><li about="https://w3id.org/moro/enoam/data/220003/v1/curatornote-18" id="curatornote-18" property="dcterms:creator" resource="#MaurizioCau" typeof="fabio:Comment"> Anche il tema dell’azione sembra riecheggiare la riflessione di Capograssi sulla filosofia dell’azione giuridica come scienza pratica della vita. <a href="#curatornote-ref-18">↑</a></li><li about="https://w3id.org/moro/enoam/data/220003/v1/curatornote-19" id="curatornote-19" property="dcterms:creator" resource="#MaurizioCau" typeof="fabio:Comment"> In questo passaggio Norberto Bobbio ha riconosciuto il calco di uno dei Pensieri di Pascal (il 285): «Non potendo fare che sia forza ubbidire alla giustizia si è fatto in modo che sia giusto obbedire alla forza; non potendo fortificare la giustizia, si è giustificata la forza affinché la giustizia e la forza fossero insieme» (B. Pascal, <em>Pensieri</em>, Milano, Bompiani, 2009, p. 226); N. Bobbio, <em>Diritto e Stato nell’opera giovanile di Aldo Moro</em>, in <em>Il Politico</em>, 1980, 45, 1, p. 14. <a href="#curatornote-ref-19">↑</a></li><li about="https://w3id.org/moro/enoam/data/220003/v1/curatornote-20" id="curatornote-20" property="dcterms:creator" resource="#MaurizioCau" typeof="fabio:Comment"> Di crisi del diritto si parlava e si continuò a parlare con insistenza da parte della dottrina giuridica italiana; dalla prolusione pisana di Santi Romano (<em>Lo Stato moderno e la sua crisi</em>, 1909) allo scritto dell’esilio di Silvio Trentin (<em>La crisi del diritto e dello Stato</em>, 1935), dalle riflessioni di Giuseppe Capograssi (<em>Riflessioni sull’autorità e la sua crisi</em>, 1921; <em>Il problema della scienza del diritto</em>, 1937) al vivace dibattito che all’inizio degli anni Cinquanta coinvolse - tra gli altri - Arturo Carlo Jemolo, Giuseppe Dossetti e lo stesso Capograssi (<em>La crisi del diritto</em>, 1953), il tema emerse a più riprese. <a href="#curatornote-ref-20">↑</a></li><li about="https://w3id.org/moro/enoam/data/220003/v1/curatornote-21" id="curatornote-21" property="dcterms:creator" resource="#MaurizioCau" typeof="fabio:Comment"> Il riferimento è alla dottrina di stampo giuspositivista, che identifica il diritto con quello posto dall’autorità sovrana dello Stato. <a href="#curatornote-ref-21">↑</a></li><li about="https://w3id.org/moro/enoam/data/220003/v1/curatornote-22" id="curatornote-22" property="dcterms:creator" resource="#MaurizioCau" typeof="fabio:Comment"> Per diritto oggettivo (obbiettivo) si intende comunemente l’insieme di norme giuridiche poste dallo Stato per disciplinare la vita sociale. Come scriveva Carnelutti nel 1940, «è un merito recente della scienza aver messo in luce anche il concetto del diritto oggettivo e aver stabilito che il diritto soggettivo, come ogni altro potere e, in genere, ogni altro rapporto giuridico, ne è una funzione o una proiezione» (F. Carnelutti, <em>Teoria generale del diritto</em>, Roma, Società editrice del Foro Italiano, 1940 (3° ed, 1951, p. 155). <a href="#curatornote-ref-22">↑</a></li><li about="https://w3id.org/moro/enoam/data/220003/v1/curatornote-23" id="curatornote-23" property="dcterms:creator" resource="#MaurizioCau" typeof="fabio:Comment"> Così scriveva Del Vecchio in ordine al diritto obiettivo: «I caratteri propri del diritto in senso obiettivo, ossia della norma giuridica, sono la bilateralità, la generalità, la imperatività e la coercibilità»; G. Del Vecchio, <em>Lezioni di filosofia del diritto</em>, Roma, Rivista internazionale di filosofia del diritto, 1936, p. 211. <a href="#curatornote-ref-23">↑</a></li><li about="https://w3id.org/moro/enoam/data/220003/v1/curatornote-24" id="curatornote-24" property="dcterms:creator" resource="#MaurizioCau" typeof="fabio:Comment"> Come aveva scritto in <em>La subbiettivazione della norma penale</em>, per «la teoria imperativistica intesa nel senso tradizionale […] il diritto come norma è volontà che comunica con un’altra volontà e le si impone, creando, mediante una coazione psicologica, l’obbligo della persona cui la norma si dirige» (A. Moro, <em>La subbiettivazione della norma penale</em>, 1942, p. 32). Questa la definizione datane a inizio anni Quaranta da Carnelutti: «Con la formula della <em>imperatività</em> si vuol denotare che il comando è l’elemento indefettibile dell’ordinamento giuridico o, in altre parole, il prodotto semplice e primo del diritto. […] Alla formula della imperatività si oppone l’altra della <em>normatività</em>, coniata per significare che non tanto l’ordinamento è formato da comandi quanto da norme giuridiche» (F. Carnelutti, <em>Teoria generale del diritto</em>, cit., p. 76-77). <a href="#curatornote-ref-24">↑</a></li><li about="https://w3id.org/moro/enoam/data/220003/v1/curatornote-25" id="curatornote-25" property="dcterms:creator" resource="#MaurizioCau" typeof="fabio:Comment"> Si veda il capitolo precedente, <em>Il diritto</em>. <a href="#curatornote-ref-25">↑</a></li><li about="https://w3id.org/moro/enoam/data/220003/v1/curatornote-26" id="curatornote-26" property="dcterms:creator" resource="#MaurizioCau" typeof="fabio:Comment"> Nella classica costruzione dottrinale proposta dalla dogmatica tedesca post-savigniana, il diritto soggettivo rappresenta un potere della volontà del soggetto di agire entro i limiti segnati dal diritto obiettivo (per un esame dell’evoluzione dottrinale sul tema maturata fino alla fine degli anni Trenta cfr. D. Barbero, <em>Il diritto soggettivo</em>, «Il Foro Italiano», Parte Quarta, 1939, pp. 1-42). <a href="#curatornote-ref-26">↑</a></li><li about="https://w3id.org/moro/enoam/data/220003/v1/curatornote-27" id="curatornote-27" property="dcterms:creator" resource="#MaurizioCau" typeof="fabio:Comment"> Elaborato dalla tradizione giuridica romana e in seguito cardine dell’<em>interpretatio</em> dei glossatori medievali e dell’ordinamento canonico, il principio di equità esprime l’esigenza di adeguare le norme al caso particolare, adattando la generalità dei principi giuridici alle condizioni concrete. <a href="#curatornote-ref-27">↑</a></li><li about="https://w3id.org/moro/enoam/data/220003/v1/curatornote-28" id="curatornote-28" property="dcterms:creator" resource="#MaurizioCau" typeof="fabio:Comment"> Come nel caso del normativismo kelseniano, che pone la sanzione al centro del sistema giuridico, o nella riflessione di Del Vecchio, per il quale «il diritto è essenzialmente coercibile» e «i concetti di diritto e di coercibilità sono indissolubilmente congiunti» (G. Del Vecchio, <em>Lezioni di filosofia del diritto</em>, cit., p. 225). Per contro, come sottolineava Carnelutti, «vi è tra i giuristi una diffusa tendenza ad escludere la coazione dal concetto del diritto, considerandola come qualcosa che ne dipende o vi si aggiunge, ma non entra a costituirlo» (F. Carnelutti, <em>Teoria generale del diritto</em>, cit., p. 32). <a href="#curatornote-ref-28">↑</a></li><li about="https://w3id.org/moro/enoam/data/220003/v1/curatornote-29" id="curatornote-29" property="dcterms:creator" resource="#MaurizioCau" typeof="fabio:Comment"> Il tema è al centro della riflessione penalistica di Moro; si veda il volume dedicato alla <em>Subiettivazione della norma penale</em> (1942). <a href="#curatornote-ref-29">↑</a></li><li about="https://w3id.org/moro/enoam/data/220003/v1/curatornote-30" id="curatornote-30" property="dcterms:creator" resource="#MaurizioCau" typeof="fabio:Comment"> Il positivismo giuridico definisce un orizzonte piuttosto ampio, in cui sono tradizionalmente fatte rientrare posizioni teoriche di varia natura. Un elemento comune riguarda la concezione statualistica del diritto, che si ritiene posto da un’autorità e fatto valere con la forza. Le norme giuridiche, prive di un fondamento extragiuridico, sono “fatti”, comandi espressione della diretta volontà dello Stato. La lettura proposta da Moro enfatizza le componenti imperativiste à la Hobbes.    <a href="#curatornote-ref-30">↑</a></li><li about="https://w3id.org/moro/enoam/data/220003/v1/curatornote-31" id="curatornote-31" property="dcterms:creator" resource="#MaurizioCau" typeof="fabio:Comment"> Il richiamo è alle teorie dell’utilitarismo, che posero la ricerca dell’utile individuale o sociale al centro dell’azione umana, proponendo una fusione tra l’elemento morale e il principio di utilità. Tra i principali esponenti di questo indirizzo dottrinale, Jeremy Bentham (1748-1832), John Stuart Mill (1806-1873) e Herbert Spencer (1820-1903). <a href="#curatornote-ref-31">↑</a></li><li about="https://w3id.org/moro/enoam/data/220003/v1/curatornote-32" id="curatornote-32" property="dcterms:creator" resource="#MaurizioCau" typeof="fabio:Comment"> Il giuspositivismo si afferma in opposizione al giusnaturalismo. Quest’ultimo definisce l’insieme di dottrine fondate sull’idea dell’esistenza di un diritto implicito nella natura, piena espressione del principio di giustizia e, in quanto tale, superiore al diritto positivo stabilito dagli uomini.  <a href="#curatornote-ref-32">↑</a></li><li about="https://w3id.org/moro/enoam/data/220003/v1/curatornote-33" id="curatornote-33" property="dcterms:creator" resource="#MaurizioCau" typeof="fabio:Comment"> Sul nesso rivoluzione-evoluzione Moro aveva insistito anche nel corso del 1942-43; si veda il capitolo <em>La rivoluzione</em>. <a href="#curatornote-ref-33">↑</a></li><li about="https://w3id.org/moro/enoam/data/220003/v1/curatornote-34" id="curatornote-34" property="dcterms:creator" resource="#MaurizioCau" typeof="fabio:Comment"> La ripresa di interesse della filosofia giuridica nazionale per il diritto naturale era stata promossa a inizio secolo da Giorgio Del Vecchio, il quale su basi neokantiane (il diritto naturale rappresentava per lui un elemento metaempirico) difendeva un’interpretazione antipositivista del fenomeno giuridico (G. Del Vecchio, <em>Il concetto della natura e il principio del diritto</em>, Torino, Bocca, 1908). Come scriveva nel 1936, «il diritto è […] il criterio che permette di valutare il diritto positivo e di misurarne l’intrinseca giustizia» (Id. <em>Lezioni di filosofia del diritto</em>, cit., p. 381). <a href="#curatornote-ref-34">↑</a></li><li about="https://w3id.org/moro/enoam/data/220003/v1/curatornote-35" id="curatornote-35" property="dcterms:creator" resource="#MaurizioCau" typeof="fabio:Comment"> Discutendo del rapporto tra diritto positivo e diritto naturale, anche Del Vecchio fa ricorso all’esempio della schiavitù: «Per es., l’istituto della schiavitù è giuridico, avendo tutti i caratteri formali del diritto […]. Ma, paragonato all’idea del diritto intrinseco di ogni uomo, ne rappresenta una violazione o piuttosto una negazione diretta […]. È giuridico, ma non è giusto»; G. Del Vecchio, <em>Lezioni di filosofia del diritto</em>, cit., p. 378. <a href="#curatornote-ref-35">↑</a></li><li about="https://w3id.org/moro/enoam/data/220003/v1/curatornote-36" id="curatornote-36" property="dcterms:creator" resource="#MaurizioCau" typeof="fabio:Comment"> Meno affilata, per restare su uno degli autori di riferimento dell’epoca, la posizione di Del Vecchio, il quale chiedendosi cosa accade in caso di discordanza o contrasto tra il diritto naturale e quello positivo, scrive: «Ove si verifichi un tal contrasto, non è dubbio che […] l’interprete deve attenersi alle leggi così come sono, e non quali secondo i puri principi dovrebbero essere. Un diverso metodo condurrebbe ad infrangere l’unità del sistema»; Ibid., p. 384.  <a href="#curatornote-ref-36">↑</a></li><li about="https://w3id.org/moro/enoam/data/220003/v1/curatornote-37" id="curatornote-37" property="dcterms:creator" resource="#MaurizioCau" typeof="fabio:Comment"> Moro sembra qui richiamare la libertà come <em>Ius Omnium in Omnia</em> che caratterizza la realtà prepolitica dello stato di hobbesiano. <a href="#curatornote-ref-37">↑</a></li><li about="https://w3id.org/moro/enoam/data/220003/v1/curatornote-38" id="curatornote-38" property="dcterms:creator" resource="#MaurizioCau" typeof="fabio:Comment"> Si veda il capitolo precedente. <a href="#curatornote-ref-38">↑</a></li><li about="https://w3id.org/moro/enoam/data/220003/v1/curatornote-39" id="curatornote-39" property="dcterms:creator" resource="#MaurizioCau" typeof="fabio:Comment"> La distinzione tra diritto pubblico e diritto privato risale alla tradizione giuridica romana; celebre, in proposito, la definizione ulpianea nel Digesto (I,1, <em>de iust. et iure</em>, 1,2): «ius publicum est quod ad statum rei romanae spectat, privatum quod ad singulorum utilitatem». Per Savigny lo <em>Staatsrecht</em> (tradotto da Scialoja in “diritto politico”) riguardava «lo Stato, ossia l’organica manifestazione del popolo», il diritto privato «l’insieme dei rapporti giuridici, in cui ciascun individuo esplica la propria sua vita» (C.F. von Savigny, <em>Sistema del diritto romano attuale</em>, trad. it. di Vittorio Scialoja, Torino, Unione tipografico editrice, 1886, I, § 9, p. 49). Per Cesarini Sforza la distinzione avrebbe ricalcato quella tra «dominio in senso politico e dominio in senso economico» (W. Cesarini Sforza, <em>Filosofia del diritto</em>, cit., p. 91). <a href="#curatornote-ref-39">↑</a></li><li about="https://w3id.org/moro/enoam/data/220003/v1/curatornote-40" id="curatornote-40" property="dcterms:creator" resource="#MaurizioCau" typeof="fabio:Comment"> Il riferimento, non troppo velato, è alla progressiva pubblicizzazione del diritto privato promossa dalla cultura giuridica fascista. Il robusto rimodellamento dell’orizzonte giuridico, già avviato in seguito ai rivolgimenti del primo conflitto mondiale e all’emersione del “diritto sociale”, aveva avuto negli anni Trenta chiare conseguenze sui contorni degli ambiti in cui la scienza giuridica aveva tradizionalmente organizzato il fenomeno giuridico. L’allargamento del diritto amministrativo a scapito del diritto civile, l’avvio dell’esperimento corporativo, la progressiva restrizione del diritto soggettivo come pure l’aumento dei poteri discrezionali del giudice, avevano portato a un certo offuscamento dei confini tra diritto pubblico e diritto privato. Si tratta in ogni caso di un fenomeno più generale, come sottolineato già negli anni Dieci dalla dottrina francese (L. Duguit, <em>Les transformations généreales du droit privé</em>, Paris, Alcan, 1912; Id., <em>Les transformations du droit public</em>, Paris, Colin, 1913) e italiana (F. Vassalli, <em>Della legislazione di guerra e dei nuovi confini del diritto privato</em>, «Rivista del Diritto Commerciale», 1919, 1, pp. 1-22). <a href="#curatornote-ref-40">↑</a></li><li about="https://w3id.org/moro/enoam/data/220003/v1/curatornote-41" id="curatornote-41" property="dcterms:creator" resource="#MaurizioCau" typeof="fabio:Comment"> Secondo la classica suddivisione ciceroniana, ripresa da Ulpiano nelle <em>Istituzioni</em> (Inst. 1, 1, 4). A fine anni Trenta era uscito un importante lavoro sul tema: A. Steinwenter, <em>Utilitas publica-utilitas singulorum</em>, in <em>Festschrift für Paul  Koschaker</em>, I, Weimar, 1939. <a href="#curatornote-ref-41">↑</a></li><li about="https://w3id.org/moro/enoam/data/220003/v1/curatornote-42" id="curatornote-42" property="dcterms:creator" resource="#MaurizioCau" typeof="fabio:Comment"> L’espressione indica un comportamento uniforme e costante ritenuto giuridicamente dovuto da parte degli individui. È uno degli elementi che concorre alla formazione della consuetudine. <a href="#curatornote-ref-42">↑</a></li><li about="https://w3id.org/moro/enoam/data/220003/v1/curatornote-43" id="curatornote-43" property="dcterms:creator" resource="#MaurizioCau" typeof="fabio:Comment"> In termini critici rispetto al ruolo dell’<em>opinio iuris ac necessitatis </em>come elemento fondamentale della norma consuetudinaria, si era espresso pochi anni prima N. Bobbio, <em>La consuetudine come fatto normativo</em>, Padova, CEDAM, 1942. <a href="#curatornote-ref-43">↑</a></li><li about="https://w3id.org/moro/enoam/data/220003/v1/curatornote-44" id="curatornote-44" property="dcterms:creator" resource="#MaurizioCau" typeof="fabio:Comment"> Il principio è stato ribadito dal legislatore italiano del 1942, come risulta dall’art 8 delle <em>Disposizioni sulla legge in generale</em> promulgate insieme al Codice civile: «Nelle materie regolate dalle leggi e dai regolamenti gli usi hanno efficacia solo in quanto sono da essi richiamati». Quando Moro scrive era di imminente abrogazione il secondo comma dell’art. 8, in base al quale «Le norme corporative prevalgono sugli usi, anche se richiamati dalle leggi e dai regolamenti, salvo che in esse sia diversamente disposto». Nell’ordinamento italiano si distingue tra: consuetudine <em>secundum legem</em>, la quale va ad integrare e/o specificare il dettato legislativo; consuetudine <em>praeter legem</em>, che interviene in materie non normate; consuetudine <em>contra legem</em>, contrarie a norme di legge.  <a href="#curatornote-ref-44">↑</a></li><li about="https://w3id.org/moro/enoam/data/220003/v1/curatornote-45" id="curatornote-45" property="dcterms:creator" resource="#MaurizioCau" typeof="fabio:Comment"> Tra le riflessioni più incisive sull’interpretazione maturate dalla scienza giuridica italiana del tempo, impegnata a risolvere il problema delle lacune del sistema legislativo, si possono ricordare gli studi di Tullio Ascarelli (1903-1959), sensibile all’idea del valore creativo dell’interpretazione giuridica (T. Ascarelli, <em>Il problema delle lacune e l’art. 3 disp. Prel. Cod. civ. (1865) nel diritto privato</em>, «Archivio giuridico Filippo Serafini», 1925, pp. 235-279), e di Max Ascoli (1898-1978), vicino all’antiformalismo neoidealista e legato all’idea dell’interpretazione come motore dell’esperienza giuridica (M. Ascoli, <em>La interpretazione delle leggi. Saggio di filosofia del diritto</em>, Roma, Atheneum, 1928). Aveva inoltre iniziato a dispiegarsi, fin dalla prolusione milanese del 1927, la teoria dell’interpretazione di Emilio Betti (E. Betti, <em>Diritto romano e dogmatica odierna</em>, «Archivio Giuridico» XCIX, 1928, pp. 129 ss), che avrebbe conosciuto la sua forma compiuta a metà anni Cinquanta (E. Betti, <em>Teoria generale della interpretazione</em>, Milano, Giuffrè, 1955).   <a href="#curatornote-ref-45">↑</a></li><li about="https://w3id.org/moro/enoam/data/220003/v1/curatornote-46" id="curatornote-46" property="dcterms:creator" resource="#MaurizioCau" typeof="fabio:Comment"> Movimento antiformalista sorto tra Otto e Novecento per criticare l’idea della perfetta compiutezza dell’ordine giuridico e della supremazia della legge statale sulle altre fonti del diritto. Per autori come Eugen Ehrlich (1862-1922), Hermann Kantorowicz (1877-1940) o François Gény (1861-1959), il diritto non era espressione del solo ordinamento normativo, ma andava ricercato attraverso l’interpretazione delle pratiche evolutive della realtà sociale. Di fronte all’impossibilità del legislatore di racchiudere in un orizzonte definito la ricchezza e la complessità dei rapporti umani, si rivendicava il ruolo creativo degli interpreti del diritto.  <a href="#curatornote-ref-46">↑</a></li><li about="https://w3id.org/moro/enoam/data/220003/v1/curatornote-47" id="curatornote-47" property="dcterms:creator" resource="#MaurizioCau" typeof="fabio:Comment"> Come proposto, tra gli altri, da Ascarelli, Ascoli e Betti. In vero, si trattava di posizioni già avanzate nel contesto italiano da Giuseppe Maggiore (1882-1954), allievo di Giovanni Gentile (G. Maggiore, <em>L’interpretazione delle leggi come atto creativo</em>, Palermo, Ergon, 1914).  <a href="#curatornote-ref-47">↑</a></li><li about="https://w3id.org/moro/enoam/data/220003/v1/curatornote-48" id="curatornote-48" property="dcterms:creator" resource="#MaurizioCau" typeof="fabio:Comment"> Carnelutti la definiva «la misura della personalità giuridica riconosciuta a ciascun uomo o, in altre parole, la misura della sua partecipazione all’ordinamento giuridico» (F. Carnelutti, <em>Teoria generale del diritto</em>, cit., p. 120). <a href="#curatornote-ref-48">↑</a></li><li about="https://w3id.org/moro/enoam/data/220003/v1/curatornote-49" id="curatornote-49" property="dcterms:creator" resource="#MaurizioCau" typeof="fabio:Comment"> Un quadro d’insieme della riflessione dottrinale sul tema era stato proposto nel 1930 da Antonio Ambrosini e Guido Zanobini in una voce dell’<em>Enciclopedia italiana</em>; A. Ambrosini, G. Zanobini, <em>Capacità giuridica</em>, in <em>Enciclopedia italiana</em>, vol. VIII, Roma, 1930. <a href="#curatornote-ref-49">↑</a></li><li about="https://w3id.org/moro/enoam/data/220003/v1/curatornote-50" id="curatornote-50" property="dcterms:creator" resource="#MaurizioCau" typeof="fabio:Comment"> Si veda il capitolo <em>Diritto pubblico e diritto privato</em>. <a href="#curatornote-ref-50">↑</a></li><li about="https://w3id.org/moro/enoam/data/220003/v1/curatornote-51" id="curatornote-51" property="dcterms:creator" resource="#MaurizioCau" typeof="fabio:Comment"> Moro non si riferisce alla corporazione in senso sindacale, quale definita dall’ordinamento giuridico fascista, ma alla corporazione come persona giuridica che riunisce gli individui per il conseguimento di un determinato scopo. Nella categoria delle corporazioni rientrano le associazioni (sorte per scopi di natura non economica) e le società (nate con finalità di lucro). Per chiarire il punto vale la pena richiamare quanto scritto in apertura della voce <em>Corporazione</em> redatta nel 1931 per l’Enciclopedia Italiana da Arrigo Solmi, Carlo Costamagna, Camillo Viterbo e Carlo Alfonso Nallino; la doppia accezione del termine corporazione è spiegata in questi termini: «Secondo la prima, tradizionale, è un soggetto di diritto e obbligazioni patrimoniali (persona giuridica) costituito da un’associazione di uomini che intendono a un medesimo fine. Secondo l’altra accezione, propria del sistema sindacale italiano, corporazione è invece l’organo di collegamento fra i sindacati dei lavoratori e quelli dei datori di lavoro». <a href="#curatornote-ref-51">↑</a></li><li about="https://w3id.org/moro/enoam/data/220003/v1/curatornote-52" id="curatornote-52" property="dcterms:creator" resource="#MaurizioCau" typeof="fabio:Comment"> Le persone giuridiche private si distinguono in corporazioni e istituzioni; le istituzioni comprendono fondazioni e comitati. <a href="#curatornote-ref-52">↑</a></li><li about="https://w3id.org/moro/enoam/data/220003/v1/curatornote-53" id="curatornote-53" property="dcterms:creator" resource="#MaurizioCau" typeof="fabio:Comment"> A partire dalle ricostruzioni di Savigny e Gierke, il tema della persona giuridica è stato al centro della dottrina giuridica otto-novecentesca. Tra i lavori che Moro ha probabilmente preso in esame si possono ricordare M. Barillari, <em>Sul concetto della persona giuridica. Contributo alla teoria filosofica della persona giuridica</em>, Roma, Loescher, 1910; G. Perticone, <em>Concezione dommatica e concezione speculativa della persona giuridica</em>, in <em>Studi in memoria di Francesco Ferrara</em>, vol. II, 1943, Milano, Giuffrè, pp. 613 ss. <a href="#curatornote-ref-53">↑</a></li><li about="https://w3id.org/moro/enoam/data/220003/v1/curatornote-54" id="curatornote-54" property="dcterms:creator" resource="#MaurizioCau" typeof="fabio:Comment"> Ampia la letteratura coeva sul tema: F. B. Cicala, <em>Rapporto giuridico</em>, Torino, Bocca, 1909; A. Levi, <em>Fatti e rapporti giuridici</em>, in <em>Saggi di teoria del diritto</em>, Bologna, Zanichelli, 1924; A.E. Cammarata, <em>Il significato e la funzione del «fatto» nell’esperienza giuridica</em>, 1929; E. Betti, <em>Corso di istituzioni di diritto romano</em>, Padova, CEDAM, 1929, p. 232 ss; A. Falzea, <em>Il soggetto nel sistema dei fenomeni giuridici</em>, Milano, Giuffrè, 1939; E. Enriques, <em>La sentenza come fatto giuridico</em>, Padova, CEDAM, 1937; M. Allara, <em>Le vicende del rapporto giuridico e le loro cause</em>, Torino, Giappichelli, 1939. <a href="#curatornote-ref-54">↑</a></li><li about="https://w3id.org/moro/enoam/data/220003/v1/curatornote-55" id="curatornote-55" property="dcterms:creator" resource="#MaurizioCau" typeof="fabio:Comment"> Il <em>Tatbestand</em> è stato sviluppato dalla scienza giuridica tedesca per indicare gli elementi e le circostanze che compongono il reato. Utilizzato inizialmente per designare l’insieme di elementi o circostanze che compongono il reato, ha oltrepassato i confini del diritto penale ed è rapidamente diventato una categoria generale del diritto. <a href="#curatornote-ref-55">↑</a></li><li about="https://w3id.org/moro/enoam/data/220003/v1/curatornote-56" id="curatornote-56" property="dcterms:creator" resource="#MaurizioCau" typeof="fabio:Comment"> La dottrina sostiene comunemente che il <em>fatto</em> è la condizione degli effetti giuridici e la <em>norma</em> ne è la causa.  <a href="#curatornote-ref-56">↑</a></li><li about="https://w3id.org/moro/enoam/data/220003/v1/curatornote-57" id="curatornote-57" property="dcterms:creator" resource="#MaurizioCau" typeof="fabio:Comment"> Sono tradizionalmente definiti fatti giuridici quelli produttivi di un evento giuridico, consistente nella costituzione, nella modificazione o nell’estinzione di un rapporto giuridico.  <a href="#curatornote-ref-57">↑</a></li><li about="https://w3id.org/moro/enoam/data/220003/v1/curatornote-58" id="curatornote-58" property="dcterms:creator" resource="#MaurizioCau" typeof="fabio:Comment"> Il bersaglio polemico di Moro sembra riguardare il normativismo à la Kelsen, per il quale il diritto non è mai un fatto, ma la qualificazione di un fatto (una prima traduzione della dottrina pura kelseniana si era avuta con H. Kelsen, <em>La dottrina pura del diritto. Metodo e concetti fondamental</em>i, a cura di R. Treves, in «Archivio Giuridico», XXVI, 1933). Per essere giuridicamente rilevante, il fatto deve rientrare nelle forme e nelle procedure prescritte, deve essere sussunto in una norma astratta. Alla fondazione dell’ordine giuridico nella norma fondamentale (<em>Grundnorm</em>), Moro oppone l’idea di un ancoraggio etico e spirituale del sistema normativo. Anche se, come è stato fatto notare, Moro non è estraneo a certe posizioni della dottrina normativista dell’epoca, «come se […] dietro ad una concezione decisamente “etica” del diritto, al momento di passare più concretamente a valutare la natura dell’ordinamento giuridico, tendesse a mantenere aperta la porta ad interpretazioni più attente a muovere dagli elementi interni, peculiari del fatto giuridico» (R. Moro, <em>La formazione giovanile di Aldo Moro</em>, cit., pp. 929). Di una «metodologia a sfondo kelseniano» di Moro ha parlato anche, recensendo La subiettivazione della norma penale, Giuseppe Bettiol (G. Bettiol, recensione a <em>La subiettivazione della norma penale, </em>in <em>Rivista di diritto penale</em>,1942, p. 401). <a href="#curatornote-ref-58">↑</a></li><li about="https://w3id.org/moro/enoam/data/220003/v1/curatornote-59" id="curatornote-59" property="dcterms:creator" resource="#MaurizioCau" typeof="fabio:Comment"> Il dibattito dottrinale sviluppatosi in quegli anni intorno ai “fatti giuridici” era ampio; si vedano ad esempio A. Levi, <em>Fatti e rapporti giuridici</em>, in Id., <em>Saggi di teoria del diritto</em>, Bologna, Zanichelli, 1924, pp. 107ss; S. Pugliatti, <em>Istituzioni di diritto civile: introduzione, diritto delle persone, teoria dei fatti giuridic</em>i, Milano, Giuffrè, 1933; A. Falzea, <em>Il soggetto nel sistema dei fenomeni giuridici</em>, Milano, Giuffrè, 1939; G. Longo, <em>Fatti giuridici, negozi giuridici, atti illeciti</em>, Milano, Giuffrè, 1937. <a href="#curatornote-ref-59">↑</a></li><li about="https://w3id.org/moro/enoam/data/220003/v1/curatornote-60" id="curatornote-60" property="dcterms:creator" resource="#MaurizioCau" typeof="fabio:Comment"> Come scriveva Carnelutti, «la più conosciuta delle distinzioni dei fatti giuridici è quella che oppone gli atti ai fatti, dove, secondo il modo di dire comune, la parola fatti è usata dunque in senso restrittivo per indicare non più tutti i fatti giuridici, ma solamente quelli che non sono atti» (F. Carnelutti, <em>Teoria generale del diritto</em>, cit., p. 215). <a href="#curatornote-ref-60">↑</a></li><li about="https://w3id.org/moro/enoam/data/220003/v1/curatornote-61" id="curatornote-61" property="dcterms:creator" resource="#MaurizioCau" typeof="fabio:Comment"> La dottrina tradizionale, ispirata alla pandettistica tedesca, considerava il negozio giuridico una dichiarazione di volontà con le quali le parti costituiscono diritti o ne dispongono. Come avrebbe scritto di lì a poco Emilio Betti, i negozi «sorgono come atti coi quali i privati dispongono per l’avvenire un regolamento impegnativo di interessi nei loro rapporti reciproci e si sviluppano spontaneamente sotto la spinta di bisogni, per adempiere svariate funzioni economico-sociali, all’infuori dell’ingerenza di ogni ordine giuridico»; E.Betti, <em>Teoria generale del negozio giuridico</em>, Torino, UTET, 1950, p. 7. <a href="#curatornote-ref-61">↑</a></li><li about="https://w3id.org/moro/enoam/data/220003/v1/curatornote-62" id="curatornote-62" property="dcterms:creator" resource="#MaurizioCau" typeof="fabio:Comment"> La dottrina considera tradizionalmente i fatti giuridici come accadimenti ai quali l’ordinamento attribuisce rilevanza giuridica, ricollegando al suo verificarsi effetti giuridici. Gli atti giuridici rappresentano comportamenti umani volontari capaci di produrre effetti giuridici.  <a href="#curatornote-ref-62">↑</a></li><li about="https://w3id.org/moro/enoam/data/220003/v1/curatornote-63" id="curatornote-63" property="dcterms:creator" resource="#MaurizioCau" typeof="fabio:Comment"> Una rassegna di rilievo sul tema era stata proposta da Ferruccio Pergolesi nel 1937. Riguardo al fondamento giuridico dell’attività negoziale dei privati egli distingueva due tesi contrapposte: una di stampo individualista («civilistica»), l’altra di carattere universalista («pubblicistica»); «per una prima la volontà privata sarebbe autonoma e creatrice di norme giuridiche; per una seconda la volontà privata sarebbe invece completamente sottomessa alla norma legislativa ed opererebbe come una condizione giuridica od un elemento dei fatti costitutivi che genera quegli effetti giuridici i quali non sono dovuti ad un rapporto materiale, obbiettivo o causale fra questo e gli atti giuridici, ma esclusivamente alla norma legislativa»; F. Pergolesi, <em>I negozi giuridici come fonti normative</em>, «Il Foro Italiano», 1937, 62, p. 247. Sul punto era intervenuto autorevolmente anche L. Dikoff, <em>Norma giuridica e volontà privata</em>, «Rivista internazionale di filosofia del diritto», 1934, p. 681 ss.   <a href="#curatornote-ref-63">↑</a></li><li about="https://w3id.org/moro/enoam/data/220003/v1/curatornote-64" id="curatornote-64" property="dcterms:creator" resource="#MaurizioCau" typeof="fabio:Comment"> Il riferimento potrebbe riguardare lo studio di Cesarini Sforza sul “diritto dei privati”, ossia «quello che i privati medesimi creano per regolare rapporti di interesse collettivo in mancanza o nell’insufficienza della legge statuale»; W. Cesarini Sforza, <em>Il diritto dei privati</em>, «Rivista italiana per le scienze giuridiche», IV, 1929. <a href="#curatornote-ref-64">↑</a></li><li about="https://w3id.org/moro/enoam/data/220003/v1/curatornote-65" id="curatornote-65" property="dcterms:creator" resource="#MaurizioCau" typeof="fabio:Comment"> Bernhard Windscheid (1817-1892), giurista tedesco esponente della scuola pandettistica. <a href="#curatornote-ref-65">↑</a></li><li about="https://w3id.org/moro/enoam/data/220003/v1/curatornote-66" id="curatornote-66" property="dcterms:creator" resource="#MaurizioCau" typeof="fabio:Comment"> Rudolph von Jhering (1818-1892), giurista tedesco, esponente della teoria della giurisprudenza dei concetti (<em>Begriffsjurisprudenz</em>) e della giurisprudenza degli interessi (<em>Interessenjurisprudenz</em>). <a href="#curatornote-ref-66">↑</a></li><li about="https://w3id.org/moro/enoam/data/220003/v1/curatornote-67" id="curatornote-67" property="dcterms:creator" resource="#MaurizioCau" typeof="fabio:Comment"> «Il diritto», scrive Windscheid, «è un potere della volontà o un dominio della volontà conferito dall'ordine giuridico» (<em>Recht ist eine von der Rechtsordnung verliehene Willensmacht oder Willensherrschaft</em>). B. Windscheid, <em>Lehrbuch des Pandektenrechts</em>, 7. ed., 1. Band, Frankfurt am Main, 1891, § 37, p. 87.  <a href="#curatornote-ref-67">↑</a></li><li about="https://w3id.org/moro/enoam/data/220003/v1/curatornote-68" id="curatornote-68" property="dcterms:creator" resource="#MaurizioCau" typeof="fabio:Comment"> Riguardo al diritto subiettivo come interesse Jhering scrive: «Ci sono due elementi che compongono il concetto di diritto, uno sostanziale, in cui risiede il fine pratico dello stesso, cioè il beneficio, il vantaggio, l'utile, che deve essere garantito dalla legge, e uno formale, che si riferisce a questo fine solo come mezzo, cioè la tutela giuridica, l'azione. Il primo è il nucleo, il secondo il guscio del diritto. [...] Il concetto di diritto si basa sulla sicurezza giuridica del godimento, i diritti sono interessi giuridicamente garantiti»; R. Von Jhering, <em>Geist des römischen Rechts auf den verschiedenen Stufen seiner Entwicklung</em>, cit., p. 327. <a href="#curatornote-ref-68">↑</a></li><li about="https://w3id.org/moro/enoam/data/220003/v1/curatornote-69" id="curatornote-69" property="dcterms:creator" resource="#MaurizioCau" typeof="fabio:Comment"> Un esame articolato delle diverse posizioni della dottrina in ordine al diritto soggettivo era stato proposto da D. Barbero, <em>Il diritto soggettivo</em>, «Il Foro Italiano», 1939, 64, pp. 1-42. <a href="#curatornote-ref-69">↑</a></li><li about="https://w3id.org/moro/enoam/data/220003/v1/curatornote-70" id="curatornote-70" property="dcterms:creator" resource="#MaurizioCau" typeof="fabio:Comment"> Si veda il capitolo precedente. <a href="#curatornote-ref-70">↑</a></li><li about="https://w3id.org/moro/enoam/data/220003/v1/curatornote-71" id="curatornote-71" property="dcterms:creator" resource="#MaurizioCau" typeof="fabio:Comment"> La critica fu sollevata in particolare da Jhering e August Thon, i quali notavano che se la volontà del titolare del diritto è necessaria per il suo esercizio, non lo è per la sua esistenza, come mostra l’ipotesi del diritto di un individuo incapace di intendere e volere. Windscheid modificò in parte la propria teoria, sostenendo che la volontà espressa nel diritto soggettivo era quella dell’ordinamento giuridico, non quella del soggetto (B. Windscheid, <em>Lehrbuch der Pandektenrechts</em>, Berlin, 1886, trad. it. <em>Diritto delle Pandette</em>, Torino, UTET, 1930, p. 109). <a href="#curatornote-ref-71">↑</a></li><li about="https://w3id.org/moro/enoam/data/220003/v1/curatornote-72" id="curatornote-72" property="dcterms:creator" resource="#MaurizioCau" typeof="fabio:Comment"> R. Von Jhering, <em>Der Geist des römischen Rechts</em>, III, cit., p. 320. <a href="#curatornote-ref-72">↑</a></li><li about="https://w3id.org/moro/enoam/data/220003/v1/curatornote-73" id="curatornote-73" property="dcterms:creator" resource="#MaurizioCau" typeof="fabio:Comment"> Francesco Bernardino Cicala (1877-1970), filosofo del diritto. <a href="#curatornote-ref-73">↑</a></li><li about="https://w3id.org/moro/enoam/data/220003/v1/curatornote-74" id="curatornote-74" property="dcterms:creator" resource="#MaurizioCau" typeof="fabio:Comment"> L’«idealismo gnoseologico» di Cicala, portato a mediare tra le istanze idealiste e quelle tomiste, deve aver esercitato un significativo influsso su Moro. Per Cicala il rapporto giuridico consisterebbe in una relazione ideale «tra l’individuo (termine soggettivo, o soggetto) e le norme giuridiche (termine oggettivo, od oggetto del rapporto stesso) applicabili alla rispettiva fattispecie»; F.B. Cicala, <em>Il rapporto giuridico</em>, Torino, Bocca, 1909, 4° ed. Milano, Giuffrè, 1959, p. 18). <a href="#curatornote-ref-74">↑</a></li><li about="https://w3id.org/moro/enoam/data/220003/v1/curatornote-75" id="curatornote-75" property="dcterms:creator" resource="#MaurizioCau" typeof="fabio:Comment"> Sul negozio giuridico e il diritto soggettivo come espressioni di libertà aveva insistito a metà degli anni Trenta anche Emilio Betti, ancor prima che la sua <em>Teoria generale del negozio giuridico</em> vedesse la luce nel 1943. Scriveva Betti nel 1934: «Il negozio giuridico e il diritto soggettivo privato stanno entrambi al servizio della libertà privata, ma con finalità essenzialmente diverse. Il diritto soggettivo ha una finalità statica, di conservazione e di tutela; il negozio giuridico, invece, ha una finalità dinamica, di sviluppo e di rinnovamento. Tanto il diritto soggettivo privato quanto il negozio giuridico sono dominati dal principio della libertà e della conseguente autoresponsabilità privata»; E. Betti, <em>Negozio giuridico</em>, «Enciclopedia Italiana», ad vocem, 1934. <a href="#curatornote-ref-75">↑</a></li><li about="https://w3id.org/moro/enoam/data/220003/v1/curatornote-76" id="curatornote-76" property="dcterms:creator" resource="#MaurizioCau" typeof="fabio:Comment"> Francesco Carnelutti (1879-1965), giurista. Attivo in diversi ambiti del sapere giuridico, fu figura di riferimento per la dottrina processualcivilistica, per la dottrina penalistica e per la teoria generale del diritto.    <a href="#curatornote-ref-76">↑</a></li><li about="https://w3id.org/moro/enoam/data/220003/v1/curatornote-77" id="curatornote-77" property="dcterms:creator" resource="#MaurizioCau" typeof="fabio:Comment"> Carnelutti parla di un «sacrificio di un interesse proprio a un interesse altrui»; F. Carnelutti, <em>Teoria generale del diritto</em>, cit., p. 168. <a href="#curatornote-ref-77">↑</a></li><li about="https://w3id.org/moro/enoam/data/220003/v1/curatornote-78" id="curatornote-78" property="dcterms:creator" resource="#MaurizioCau" typeof="fabio:Comment"> Nella costruzione teorica di Carnelutti, articolata di frequente intorno a coppie concettuali, diritto subbiettivo e obbligo sono elementi interrelati. <a href="#curatornote-ref-78">↑</a></li><li about="https://w3id.org/moro/enoam/data/220003/v1/curatornote-79" id="curatornote-79" property="dcterms:creator" resource="#MaurizioCau" typeof="fabio:Comment"> L’espressione sembra richiamare <em>Der Kampf ums Recht</em>, il celebre scritto del 1872 in cui Jhering esortava a non lasciar calpestare da altri il proprio diritto, sottolineando come la resistenza contro una violazione del diritto fosse un dovere del soggetto sia verso sé stesso che verso la comunità. Nel 1935 era stata riproposta una traduzione italiana dell’opera, con una coraggiosa introduzione di Benedetto Croce (R.von Jhering, <em>La lotta per il diritto</em>, trad. it di Raffaele Mariano, Bari, Laterza, 1935).  <a href="#curatornote-ref-79">↑</a></li><li about="https://w3id.org/moro/enoam/data/220003/v1/curatornote-80" id="curatornote-80" property="dcterms:creator" resource="#MaurizioCau" typeof="fabio:Comment"> Per Carnelutti l’obbligo «si risolve nella necessità di non svolgere il proprio interesse»; F. Carnelutti, <em>Teoria generale del diritto</em>, cit., p. 171. <a href="#curatornote-ref-80">↑</a></li><li about="https://w3id.org/moro/enoam/data/220003/v1/curatornote-81" id="curatornote-81" property="dcterms:creator" resource="#MaurizioCau" typeof="fabio:Comment"> Hans Kelsen (1881-1973), giurista austriaco. La sua “dottrina pura del diritto” è stata tra le più influenti teorie giuridiche del Novecento. <a href="#curatornote-ref-81">↑</a></li><li about="https://w3id.org/moro/enoam/data/220003/v1/curatornote-82" id="curatornote-82" property="dcterms:creator" resource="#MaurizioCau" typeof="fabio:Comment"> Nella dottrina normativista kelseniana (come già in Austin) la sanzione rappresenta un elemento determinante della normatività; come viene scritto nel capitolo dedicato al diritto come norma coercitiva, la sanzione è ciò che definisce la giuridicità di una norma; cfr. H. Kelsen, <em>Reine Rechtslehre</em>, 1934, p. 37. Nel volume <em>La capacità giuridica penale</em>, Moro avrebbe criticato «la concezione kelseniana della realtà giuridica, nella quale la categoria dell’obbligo è al centro di tutto il sistema, mentre la conseguenza giuridica vien concepita come un atto di coazione statuale che consegue ad un comportamento illecito», cosa che portava Kelsen a perdere di vista «l’autonomia delle situazioni giuridiche soggettive di diritto ed obbligo»; si rimanda al testo pubblicato nella presente edizione. <a href="#curatornote-ref-82">↑</a></li><li about="https://w3id.org/moro/enoam/data/220003/v1/curatornote-83" id="curatornote-83" property="dcterms:creator" resource="#MaurizioCau" typeof="fabio:Comment"> È la posizione incarnata nella dottrina statualista di Carl Friedrich von Gerber (1823-1891), tra i principali teorici del giuspositivismo tedesco (<em>Über öffentliche Rechte</em>, 1852; <em>Grundzüge eines System des deutschen Staatsrecht</em>, 1865). <a href="#curatornote-ref-83">↑</a></li><li about="https://w3id.org/moro/enoam/data/220003/v1/curatornote-84" id="curatornote-84" property="dcterms:creator" resource="#MaurizioCau" typeof="fabio:Comment"> È la dottrina dell’autolimitazione della sovranità statale elaborata da Georg Jellinek nel <em>Sistema dei diritti pubblici subbiettivi</em>. Al diritto dello Stato sui cittadini corrispondono i diritti dei singoli verso lo Stato, il quale sceglie di limitare la propria autorità per riconoscere all’individuo specifiche aree di libertà (G. Jellinek, <em>System der subjektiven öffentlichen Rechte</em>, Freiburg, 1892, trad. it di G. Vitagliano, con prefazione di V.E. Orlando, Milano, Società Editrice Libraria, 1912).  <a href="#curatornote-ref-84">↑</a></li><li about="https://w3id.org/moro/enoam/data/220003/v1/curatornote-85" id="curatornote-85" property="dcterms:creator" resource="#MaurizioCau" typeof="fabio:Comment"> La dottrina penalistica era percorsa al tempo da diversi orientamenti in materia di teoria generale del reato. Alla teoria di matrice tedesca della tripartizione, per la quale il reato si compone di fatto tipico, antigiuridicità e colpevolezza, rispondeva la teoria della bipartizione, portata a considerare il reato come composto da un elemento oggettivo e un elemento soggettivo. <a href="#curatornote-ref-85">↑</a></li><li about="https://w3id.org/moro/enoam/data/220003/v1/curatornote-86" id="curatornote-86" property="dcterms:creator" resource="#MaurizioCau" typeof="fabio:Comment"> La riflessione di Moro in tema di teoria generale del reato sarebbe stata al centro del volume <em>L’antigiuridicità penale</em>, pubblicato nel 1947 e compreso nella presente edizione, a cui si rimanda per approfondimenti.  <a href="#curatornote-ref-86">↑</a></li><li about="https://w3id.org/moro/enoam/data/220003/v1/curatornote-87" id="curatornote-87" property="dcterms:creator" resource="#MaurizioCau" typeof="fabio:Comment"> Prendendo le distanze dalla tradizionale concezione del reato come pluralità di elementi, Moro propende per una concezione unitaria dell’illecito, in cui l’antigiuridicità non figura come un elemento autonomo tra fatto e colpevolezza (teoria della bipartizione), ma è tutt’uno col fatto, come ribadirà nel 1947 nel volume sulla <em>Antigiuridicità penale</em>. <a href="#curatornote-ref-87">↑</a></li><li about="https://w3id.org/moro/enoam/data/220003/v1/curatornote-88" id="curatornote-88" property="dcterms:creator" resource="#MaurizioCau" typeof="fabio:Comment"> Si veda il capitolo dedicato a <em>L’obbligo giuridico</em>. <a href="#curatornote-ref-88">↑</a></li><li about="https://w3id.org/moro/enoam/data/220003/v1/curatornote-89" id="curatornote-89" property="dcterms:creator" resource="#MaurizioCau" typeof="fabio:Comment"> Il diritto penale nazista rompe con la tradizione liberale, modificando in profondità i principi generali della materia. L’illecito finisce per violare non più solo un principio giuridico, ma lo stesso patto di fedeltà del reo con la comunità. L’attenzione passa dal fatto alla volontà, dalla fattispecie alla concezione etica della colpa; il diritto penale nazista non punisce solo l’atto, ma la persona in quanto nemico della <em>Volksgemeinschaft</em>.  <a href="#curatornote-ref-89">↑</a></li><li about="https://w3id.org/moro/enoam/data/220003/v1/curatornote-90" id="curatornote-90" property="dcterms:creator" resource="#MaurizioCau" typeof="fabio:Comment"> Inteso come parte del diritto penale che definisce i reati, le pene e le condizioni della punibilità. <a href="#curatornote-ref-90">↑</a></li></ol></body></html>