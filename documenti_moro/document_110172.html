<!DOCTYPE html>
<html><head prefix="rdfs: http://www.w3.org/2000/01/rdf-schema# owl: http://www.w3.org/2002/07/owl# foaf: http://xmlns.com/foaf/0.1/ wdt: http://www.wikidata.org/prop/direct/ skos: http://www.w3.org/2004/02/skos/core#"><meta charset="utf-8"/><meta content="width=device-width, initial-scale=1.0" name="viewport"/><meta content="https://creativecommons.org/licenses/by-nc/4.0" name="dcterms.rights"/><meta content="https://doi.org/10.48678/unibo/aldomoro1.1.0.172" name="dcterms.relation"/><meta content="10.48678/unibo/aldomoro1.1.0.172" name="dcterms.identifier"/><meta content="Moro, Aldo, Panorama sociale, in Aldo Moro, Edizione Nazionale delle Opere di Aldo Moro, Sezione 1, Scritti e Discorsi, Vol. 1, Gli anni giovanili (1932-1946), a cura di Gaetano Crociata e Paolo Trionfini, edizione e nota storico-critica di Tiziano Torresi, Bologna, Università di Bologna, 2021. DOI: https://doi.org/10.48678/unibo/aldomoro1.1.0.172." name="dcterms.bibliographicCitation"/><meta content="Edizione Nazionale delle Opere di Aldo Moro, Scritti e Discorsi, Gli anni giovanili (1932-1946), 2021" name="description"/><title>Panorama sociale</title>
<div id="mentionMeta"><meta about="https://w3id.org/moro/enoam/data/agostino-d-ippona" typeof="foaf:Person"/><meta about="https://w3id.org/moro/enoam/data/agostino-d-ippona" content="Agostino d'Ippona" property="rdfs:label"/><meta about="https://w3id.org/moro/enoam/data/agostino-d-ippona" property="owl:sameAs" resource="http://www.wikidata.org/entity/Q8018"/><meta about="https://w3id.org/moro/enoam/data/agostino-d-ippona" content="Agostino Aurelio, santo" property="skos:prefLabel"/><meta about="https://w3id.org/moro/enoam/data/papa-leone-xiii" typeof="foaf:Person"/><meta about="https://w3id.org/moro/enoam/data/papa-leone-xiii" content="Leone XIII" property="rdfs:label"/><meta about="https://w3id.org/moro/enoam/data/papa-leone-xiii" property="owl:sameAs" resource="http://www.wikidata.org/entity/Q43922"/><meta about="https://w3id.org/moro/enoam/data/papa-leone-xiii" content="papa-leone-xiii" property="wdt:P1986"/><meta about="https://w3id.org/moro/enoam/data/papa-leone-xiii" content="Leone XIII, papa" property="skos:prefLabel"/><meta about="https://w3id.org/moro/enoam/data/paolo-di-tarso" typeof="foaf:Person"/><meta about="https://w3id.org/moro/enoam/data/paolo-di-tarso" content="Paolo di Tarso" property="rdfs:label"/><meta about="https://w3id.org/moro/enoam/data/paolo-di-tarso" property="owl:sameAs" resource="http://www.wikidata.org/entity/Q9200"/><meta about="https://w3id.org/moro/enoam/data/paolo-di-tarso" content="Paolo di Tarso, santo" property="skos:prefLabel"/><meta about="https://w3id.org/moro/enoam/data/chiesa" typeof="foaf:Organization"/><meta about="https://w3id.org/moro/enoam/data/chiesa" content="Chiesa" property="rdfs:label"/><meta about="https://w3id.org/moro/enoam/data/chiesa" property="owl:sameAs" resource="http://www.wikidata.org/entity/Q34651"/><meta about="https://w3id.org/moro/enoam/data/gesu" typeof="foaf:Person"/><meta about="https://w3id.org/moro/enoam/data/gesu" content="Gesù Cristo" property="rdfs:label"/><meta about="https://w3id.org/moro/enoam/data/gesu" property="owl:sameAs" resource="http://www.wikidata.org/entity/Q302"/><meta about="https://w3id.org/moro/enoam/data/gesu" content="Gesu, Cristo" property="skos:prefLabel"/></div>

<div id="footnoteMeta"><meta about="https://w3id.org/moro/enoam/data/tiziano-torresi" typeof="foaf:Person"/><meta about="https://w3id.org/moro/enoam/data/tiziano-torresi" content="Tiziano Torresi" property="rdfs:label"/></div></head><body prefix="deo: http://purl.org/spar/deo/ dcterms: http://purl.org/dc/terms/ fabio: http://purl.org/spar/fabio/ doco: http://purl.org/spar/doco/"><h1>Panorama sociale</h1><p>1. LA PERSONA UMANA</p><p class="paragraph" data-counter="1" id="p-1">Nel fermento d’idee, il quale caratterizza questo momento della storia del mondo, è impostato come centrale e preliminare ad ogni altro [il] problema della persona umana. Di fronte ad ideologie ed esperienze politiche, che hanno risolutamente operato in questo ultimo quarto di secolo, assegnando ideali collettivistici alla vita, si oppone ora da più parti, anche da una di quelle che sembrarono più compromesse con i miti totalitari, un ideale di libertà e dignità umana. Per questo, ch’è poi naturalmente inteso nel modo più vario, l’uomo viene considerato come principio e fine di ogni esperienza sociale. Il singolo non è più elemento componente di un tutto e in funzione di questo, ma piuttosto la società, il tutto vive per il singolo, allo scopo d’incrementarne e svolgerne nel miglior modo le possibilità di vita. La pienezza del valore umano non si ritrova più nella vita associata, ma in ogni elemento che si compagina in essa. Solo nell’uomo fiorisce buona la vita e la società non può che operare, per stabilire le migliori condizioni di ambiente a garanzia dello svolgersi indisturbato e pieno di questi valori.</p><p class="paragraph" data-counter="2" id="p-2">Qui non possiamo naturalmente soffermarci nei particolari e cogliere le sfumature delle innumerevoli dottrine. Ciò ci costringe a sintetizzare la grande corrente del pensiero liberale moderno in uno schema un po’ duro e grossolano, a spese fatalmente della esattezza scientifica e del ricco e, spesso, umano contenuto dell’idea della libertà. Ma non possiamo fare altrimenti: quelle che abbiamo indicate sono, in rapidissima sintesi, le linee essenziali di questo svolgimento di pensiero, veramente rivoluzionario.</p><p class="paragraph" data-counter="3" id="p-3">Qual è ora l’atteggiamento che, su questo problema, assumono la dottrina e la prassi cattolica?</p><p class="paragraph" data-counter="4" id="p-4">Stanno in fatto, solo per limitarci agli ultimi anni, le esplicite, benché serene, riprovazioni di ogni statolatria, la rivendicazione della dignità e trascendenza della persona umana di fronte alle esperienze sociali in cui è inserita e vive. Esse sono contenute in inequivocabili documenti pontifici e nei molti commenti e svolgimenti, certo ispirati, dell’«Osservatore Romano» e della «Civiltà Cattolica».</p><p class="paragraph" data-counter="5" id="p-5">La <span about="https://w3id.org/moro/enoam/data/110172/v1/mention-40" class="mention organization" id="mention-40" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa Cattolica</span> ha dunque efficacemente, appassionatamente, autorevolmente difeso, dovunque ve ne sia stato bisogno, e sopratutto negli ultimi anni, i diritti conculcati della persona umana. Ciò ha fatto in perfetta fedeltà alla dottrina evangelica ed alla costante tradizione della sua storia e poi sempre con equilibrio e serenità ammirevoli, differenziando nettamente questo suo umanesimo, come certo possiamo chiamarlo, sociale e politico, da ogni altro.</p><p class="paragraph" data-counter="6" id="p-6">Che questa differenziazione poi sia necessaria ed urgente, non può essere posto in dubbio, solo che si pensi alla diversità grandissima delle concezioni correnti intorno alla persona. Non basta rivendicare, contro l’abuso dei poteri sociali, la dignità dell’uomo e la sua autonomia nella storia del mondo, finché non si dichiari che sia propriamente questo valore dell’uomo, che la società non può conculcare ed al quale anzi deve servire, esaltandosi così di umana grandezza.</p><p class="paragraph" data-counter="7" id="p-7">E non sarà inopportuno, a miglior chiarimènto, ricordare la grande rivendicazione liberale di <span about="https://w3id.org/moro/enoam/data/110172/v1/mention-0" class="mention person" id="mention-0" property="dcterms:references" resource="https://w3id.org/moro/enoam/data/agostino-d-ippona" typeof="deo:Reference">S. Agostino</span><sup><a href="#curatornote-1" id="curatornote-ref-1">[1]</a></sup>, il quale contrapponeva alla città terrena quella celeste e affermava così, di fronte ad uno stato puramente economico, i diritti della coscienza morale dell’uomo per l’attuazione dei fini trascendenti che si compiono nella città di Dio.</p><p class="paragraph" data-counter="8" id="p-8">In conseguenza dobbiamo ritenere:</p><p>1) che altissima è la dignità della persona umana, in quanto creata da Dio a sua immagine, elevata allo stato di grazia, destinata ad una comunione di vita costante e lieta, con Lui;</p><p>2) che il destino dell’uomo è personale, in quanto nell’individuo, persona umana, si stabilisce quel rapporto con Dio, ch’è il significato profondo e il valore della vita;</p><p>3) che la persona ha certo interessi economici da soddisfare, ma ha sopratutto fini spirituali e soprannaturali da realizzare;</p><p>4) che la libertà della persona s’identifica con la sua dignità morale ed è perciò libertà etica, nella legge, cioè, divina ed umana, perché quest’ultima adegui la prima e sia perciò giusta;</p><p>5) che la libertà implica l’autorità, la quale è l’autorità stessa di Dio, principio e fine della vita, a patto che non si volga, derogando al suo limite intrinseco, in tirannide sopraffattrice dei diritti inalienabili della persona in vista del suo fine trascendente;</p><p>6) che la persona è per natura sociale, provvidenzialmente destinata ad una comunione di amore con tutti gli uomini, senza del quale amore non si ama veramente Dio;</p><p>7) che la società non è un ente a sé, ma una pluralità di persone collegate dal vincolo dell’amore e soggette all’autorità di una legge, che è, in quanto giusta, liberatrice. Sicché è da respingere ogni mito che ponga il valore della vita nella società come tale e attribuisca a questa una moralità e religiosità diverse da quelle proprie degli uomini che la compongono;</p><p>8) che ogni società deve usare i suoi poteri e le straordinarie energie della vita associata, allo scopo di incrementare le possibilità dei singoli e favorire in questi la soddisfazione di ogni giusto interesse e sopratutto la realizzazione dei valori umani;</p><p>9) che, se la vita umana è necessariamente associata, ogni persona risponde e merita in ragione del modo con il quale ha operato quale centro autonomo e responsabile del suo mondo sociale.</p><p class="paragraph" data-counter="9" id="p-9">La dottrina cristiana non ha pregiudiziali circa le forme di governo, ma esige da tutte che esse servano ai fini temporali e trascendenti dell’uomo, s’indirizzino cioè al bene comune.</p><p class="paragraph" data-counter="10" id="p-10">Tuttavia, nell’attuale sviluppo di civiltà, deve ritenersi normale la forma di governo democratico.</p><p>2. FRATERNITÀ CRISTIANA</p><p class="paragraph" data-counter="11" id="p-11">Accennavamo nella lezione precedente che nella concezione cristiana la persona è squisitamente sociale. L’uomo ama l’uomo, in quanto figlio di Dio, fratello di <span about="https://w3id.org/moro/enoam/data/110172/v1/mention-29" class="mention person" id="mention-29" property="dcterms:references" resource="https://w3id.org/moro/enoam/data/gesu" typeof="deo:Reference">Cristo</span> suo fratello. La identità di natura spirituale e soprannaturale degli uomini, nella comune figliolanza di Dio e nella comune fraternità in <span about="https://w3id.org/moro/enoam/data/110172/v1/mention-30" class="mention person" id="mention-30" property="dcterms:references" resource="https://w3id.org/moro/enoam/data/gesu" typeof="deo:Reference">Cristo</span>, li fa uniti in una sorte indivisibile.</p><p class="paragraph" data-counter="12" id="p-12">Gli uomini sono insieme ed insieme, amorosamente collaborando in mille forme efficaci, realizzano il loro fine; insieme conoscono, amano e servono Iddio; insieme Lo posseggono nella Comunione del Corpo Mistico della <span about="https://w3id.org/moro/enoam/data/110172/v1/mention-4" class="mention organization" id="mention-4" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>; insieme Lo contempleranno dopo la prova del tempo, nell’eternità. La vita della <span about="https://w3id.org/moro/enoam/data/110172/v1/mention-5" class="mention organization" id="mention-5" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> è affermazione del valore proprio della socialità, senza della quale l’uomo non è veramente uomo e non assolve la funzione che Dio gli ha affidato nel mondo.</p><p class="paragraph" data-counter="13" id="p-13">La dottrina cattolica ha perciò una precisa condanna dell’individualismo egoistico, il quale fa l’uomo chiuso in se stesso e indifferente ai bisogni ed alla richiesta di amore degli altri uomini. La formula troppe volte corrente «la società a servizio dell’individuo» può essere accolta da noi, solo a patto che ne sia chiarito il significato, nel senso che essa esprima la destinazione umanistica di ogni esperienza sociale e la inammissibilità delle massicce costruzioni sociali viventi a spese dell’uomo e operanti contro di lui. Se essa invece fosse travolta e condotta a giustificare il meschino egoismo, che respinge l’incontro con gli altri o degli altri si serve per una bassa soddisfazione personale, noi dovremmo senz’altro rifiutarla.</p><p class="paragraph" data-counter="14" id="p-14">Noi, perché cristiani, amiamo i nostri fratelli e sappiamo di non poter essere né buoni né felici senza di loro, i quali sono per noi, per quel tanto che ci danno e per lo sforzo e l’impegno che richiedono, una costante rivelazione di Dio.</p><p class="paragraph" data-counter="15" id="p-15">Perché cristiani, siamo tanto umili, da sentire la nostra insufficienza e da accogliere, e chiedere pure, se è necessario, senza rossore, tutto quello che serve alla nostra vita, spirituale ed economica, e che Dio stesso ci dona attraverso fratelli caritatevoli verso di noi.</p><p class="paragraph" data-counter="16" id="p-16">Perché cristiani, siamo tanto giusti, e magari capaci così di eroismo, da dare di noi, del nostro pensiero, della nostra preghiera, della nostra bontà, della nostra prudenza, del nostro consiglio, del nostro pane, della nostra competenza a coloro che, avendo il nostro stesso volto, lo stesso volto di <span about="https://w3id.org/moro/enoam/data/110172/v1/mention-31" class="mention person" id="mention-31" property="dcterms:references" resource="https://w3id.org/moro/enoam/data/gesu" typeof="deo:Reference">Cristo</span>, hanno bisogno di queste cose per vivere o per vivere meglio.</p><p class="paragraph" data-counter="17" id="p-17">Chi, nella condanna cristiana di ogni esperienza sociale esasperata ed inumana, volesse vedere, come schermo alla sua pigrizia ed al suo egoismo, un isolarsi superbo dell’individuo, avrebbe veramente travolto il significato del cristianesimo, il quale è rivelazione compiuta di carità. Ché infatti esso non fu solo l’annunzio della nuova legge, dato da alcuni spiriti grandi restati inascoltati, ma fu piuttosto una vivida, ininterrotta esperienza rivoluzionaria, per la quale l’amore è trascorso nella storia per lo spazio di duemila anni, mutando del tutto i rapporti sociali, nella struttura e nello spirito, creando quella “humanitas” cristiana, che nessuna ideologia e nessuna prassi han potuto mai o mai potranno adeguare.</p><p class="paragraph" data-counter="18" id="p-18">In conseguenza dobbiamo ritenere:</p><p>1) l’uomo è sociale per sua natura; non conosce se stesso e non adegua il suo io profondo, mancando così al suo compito morale, chi rifiuta d’incontrarsi con gli altri o lesina, con gretto calcolo, del suo interessamento amoroso per loro;</p><p>2) la socialità del cristianesimo ha un suggello soprannaturale nella comune figliolanza di Dio e nella fraternità in <span about="https://w3id.org/moro/enoam/data/110172/v1/mention-32" class="mention person" id="mention-32" property="dcterms:references" resource="https://w3id.org/moro/enoam/data/gesu" typeof="deo:Reference">Cristo</span>;</p><p>3) l’espansione sociale del cristianesimo non conosce confini che ne impediscano lo slancio; non l’arrestano le diversità di razza, di nazione, di classe, d’ideologia politica, di fede. Neppure il peccato l’arresta ed anzi la svolge più decisa e più piena. Il cristiano odia il male; ama, più che ogni altro, il peccatore;</p><p>4) la socialità è una funzione della personalità, in quanto essa, corrispondendo alla fondamentale esigenza morale dell’uomo, ne costituisce la natura. L’uomo non è pienamente uomo fuori del vincolo sociale;</p><p>5) la socialità non può essere imposta dal di fuori né essere travolta ad impoverire la persona, diminuendola nei suoi valori e calpestandone l’altissima dignità. L’amore per gli altri uomini è libertà, personalità, gioia;</p><p>6) la società, nella intuizione cristiana del mondo, non è né un accostamento casuale e strano di entità incomunicabili né massiccia costruzione, ove sia soffocato il libero respiro dell’uomo. Essa è fraternità perpetuamente conquistata e vissuta nell’obbedienza alla legge, in parità di diritti e di doveri. In ogni esperienza sociale il cristiano vede affiorare, ineliminabile, l’uomo e attraverso l’uomo Dio, per il Quale la società è;</p><p>7) la socialità è vincolo di fraternità non inerte ma operosa in tutte le forme che le esigenze della vita determinano: operosa fino all’eroismo;</p><p>8) tutti gli aggregati sociali cui spontaneamente gli uomini diano vita, osservando sempre il limite della legge morale, hanno diritto di esistere e di fiorire. Essi servono l’uomo e ne arricchiscono la vita.</p><p>3. L’ESPERIENZA DELLA CARITÀ</p><p class="paragraph" data-counter="19" id="p-19">Dicevamo poc’anzi che il vincolo di fraternità che stringe fra loro gli uomini è operoso. La prima forma, più squisitamente formativa, in cui il vincolo cristiano di fraternità sociale si propone a noi, è proprio nella esperienza del dolore che attende di essere lenito dalla nostra carità.</p><p class="paragraph" data-counter="20" id="p-20">Vedremo poi che tutta la vita, ed il nostro stesso lavoro, è carità; ma non a torto siamo stati abituati a considerare come amore cristiano essenzialmente il nostro piegarsi verso la miseria, il nostro colmare, anche solo parziale, le più evidenti e dolorose lacune che la vita presenta. Questo insegnamento è infatti decisivo. Dovremmo rinnovare e approfondire questa esperienza di carità, ora sopratutto che un dolore universale domina la vita del mondo.</p><p class="paragraph" data-counter="21" id="p-21">Il fenomeno della guerra, mentre tende, con paradossali mezzi di distruzione, a servire l’uomo, e renderne più piena ed elevata la vita, ad instaurare una migliore giustizia e libertà, travolge poi l’uomo, inesorabilmente; devasta le sue case, distrugge i suoi beni, lo allontana dalla terra che egli ama, rompe l’unità sacra delle famiglie, gli toglie la vita o lo rende superstite, stanco di vivere con un pianto sconsolato. Mai come oggi l’uomo ha avuto bisogno di tutto: mai sono stati tanti a chiedere e così pochi ad assistere. Questo tempo di dolore è tempo di carità. Dove la vita moltiplica le lacune straordinarie dell’esistenza, la prima, la più efficace, la più eroica forma dell’amore cristiano, la carità verso la miseria più evidente e compassionevole deve moltiplicare le sue risorse.</p><p class="paragraph" data-counter="22" id="p-22">Questa esperienza va fatta sopratutto dai giovani. Se essa infatti è, oltre tutto, un altissimo, insostituibile insegnamento, sono i giovani prima che ogni altro che debbono farsi avanti, per conoscere così tutta la vita, anche nei suoi aspetti più repugnanti, per disporsi ad amarla sempre così com’è, costantemente riscattandola e rendendola bella con il loro amore conscio del dolore del mondo.</p><p class="paragraph" data-counter="23" id="p-23">Perché c’è del dolore e del bisogno nel mondo. In quest’opera che Dio ha fatto, in un amoroso vagheggiamento, la collaborazione dell’uomo libero ha introdotto una volta, e poi sempre introduce, la miseria e la sofferenza.</p><p class="paragraph" data-counter="24" id="p-24">E Dio permette che ciò sia nel suo piano provvidenziale, pel quale il male si riscatta, il dolore si supera nell’amore ed un bene maggiore, misterioso a prima vista per l’uomo, è prodotto nel disegno eterno. Non potrebbe essere appunto un bene maggiore, provvidenzialmente generantesi dagli aspetti negativi della vita, un tale slancio di carità che questi determinano, un tale tornare dell’uomo in se stesso, il suo farsi serio e triste, il suo disporsi, nell’atto che lo soccorre nelle sue deficienze, a conoscere ed amare veramente la vita?</p><p class="paragraph" data-counter="25" id="p-25">A noi dunque è attribuito un posto di gravissima responsabilità: anche noi, con la nostra carità, venendo incontro ai mille bisogni dell’uomo che soffre, conserviamo e redimiamo la vita. Per questo forse ci sentiamo, nell’esercizio dell’amore, così vicini a Dio, così buoni, così felici, così pronti a vivere e a morire, come a Lui piaccia, senza tristezze.</p><p class="paragraph" data-counter="26" id="p-26">Ci è presente infatti l’insegnamento evangelico. A coloro che si stupiscono per essere premiati alla destra del Padre, come i suoi diletti, in vista della misericordia usata verso di Lui, il Signore chiarisce che, ogni qual volta essi han fatto il bene a piccoli uomini insignificanti, l’hanno fatto a Lui stesso<sup><a class="" href="#curatornote-2" id="curatornote-ref-2">[2]</a></sup>. L’hanno amato e non sapevano; erano vicini a Lui, fino a possederlo nel vincolo dell’amore, e credevano di esserne lontani. Nel volto di ogni povero, di ogni sofferente è veramente il volto di <span about="https://w3id.org/moro/enoam/data/110172/v1/mention-33" class="mention person" id="mention-33" property="dcterms:references" resource="https://w3id.org/moro/enoam/data/gesu" typeof="deo:Reference">Cristo</span>, richiedente ed invitante, che si rivela. Se non sappiamo trovare la via per giungere a Lui, questa è la buona ed è facile salire.</p><p class="paragraph" data-counter="27" id="p-27">La carità, non è meschina, e, finché può, non discrimina e non misura, ma dona con larghezza di cuore. Noi, che sappiamo quali e quanti siano i bisogni della vita, come questa sia unitaria e sia necessario soddisfarne tutte le esigenze insieme, dimenticheremo un momento che il nostro sguardo è levato in alto e che il vertice del nostro anelito è l’infinito e l’eterno, per farci sensibili ai bisogni di ogni ordine, per andare incontro alla fame e alla sete dei corpi, perché, solo soddisfatte queste, si generano la fame e la sete della giustizia.</p><p class="paragraph" data-counter="28" id="p-28">E, secondo le più immediate ed evidenti piaghe della vita, già con questo vorremo restaurarla interamente, con i suoi insopprimibili dolori spirituali e soprannaturali. Ameremo l’uomo intero insomma, che è l’uomo della economia, mentre è insieme, ed in modo essenziale, l’uomo della sapienza, della morale, della religione.</p><p>4. LA PROFESSIONE</p><p class="paragraph" data-counter="29" id="p-29">L’esercizio della carità nei confronti di tutti coloro che soffrono per eccezionali bisogni c’invita, dicevamo, ad una più attenta considerazione della vita, che si rivela così, in tutte le sue manifestazioni anche le più normali, come un’esperienza di amore. Ciò è vero sopratutto per il nostro lavoro quotidiano, del quale purtroppo siamo andati perdendo sempre più il significato umano, cristiano, caritativo. Soffermati a guardare con interesse esclusivo le più eroiche e rare richieste dell’amore, abbiamo perduto di vista le mille esigenze quotidiane, le più normali, che la nostra competenza professionale ed essa soltanto può riuscire a soddisfare. La grande idea cristiana della professione come “vocazione” e come “servizio” non costituisce più, come potrebbe, una stupenda direttiva morale per la nostra vita, che continua a svolgersi così povera e fiacca, senza avvertire la ricchezza di valori morali e religiosi, la pienezza di amore che essa quotidianamente può realizzare nell’adempimento dei più semplici doveri che la nostra professione c’impone.</p><p class="paragraph" data-counter="30" id="p-30">Il lavoro che noi facciamo, quale che ne sia la natura, è il nostro rispondere fedele ad una chiamata di Dio. La quale fu fatta a noi personalmente, per assegnarci un posto fecondo di bene, che Dio gradisce noi teniamo con fedeltà e con onore. Fare qualche cosa dobbiamo, perché questa è volontà di Dio.</p><p class="paragraph" data-counter="31" id="p-31">La vocazione, cui noi dobbiamo fedelmente rispondere, ha dunque per contenuto un servizio, un operoso rendere omaggio a Dio, servendo gli uomini ch’Egli ci ha dato fratelli nel nostro cammino.</p><p class="paragraph" data-counter="32" id="p-32">Questa è nuova ed altissima manifestazione di carità. Per essa ci si presentano uomini sofferenti essi pure e bisognosi di aiuto non meno di quelli che siamo abituati a chiamare poveri e derelitti. Non sono alcune persone, ma tutti gli uomini. Il mondo ci appare cioè come un mondo di bisognosi, aperti a tutte le integrazioni che solo l’amore può dare.</p><p class="paragraph" data-counter="33" id="p-33">La nostra arida fatica di ogni giorno s’illumina così di nuova luce ed acquista palpiti e vigore insospettati. L’amore non è più un episodio eroico, ma la sostanza della nostra vita. Il nostro lavoro acquista una dignità grandissima; per esso noi serviamo gli uomini ed, attraverso loro, Dio stesso.</p><p class="paragraph" data-counter="34" id="p-34">Dobbiamo dunque ritenere:</p><p>1) che la professione da noi esercitata non è un nostro capriccio, ma adempimento della volontà di Dio, il quale ci offre così il mezzo a Lui più gradito per conoscerlo, amarlo, servirlo;</p><p>2) che dobbiamo essere molto attenti nello studiare noi stessi e le condizioni di ambiente, quando siamo per scegliere il lavoro cui vogliamo dedicarci; perché ciò è intendere la volontà di Dio, per restare sempre fedeli ad essa;</p><p>3) che dobbiamo sforzarci di assolvere nel modo migliore i nostri doveri di lavoro, con la maggiore competenza, con la più grande cura, con il più pieno amore;</p><p>4) che è giusto che al nostro lavoro sia data una retribuzione adeguata secondo criteri di giustizia, ma lo spirito avido del lucro non deve mai inaridirci, facendoci perdere il senso umano e cristiano del nostro lavoro;</p><p>5) che anche lo studio, con il quale ci si prepara ad assolvere con competenza la propria missione nel mondo, è un servizio verso Dio e verso gli uomini ed atto di altissimo amore;</p><p>6) che Dio, avendo voluto la vita sociale così ricca d’integrazioni, avendoci dato tanta ricchezza da donare e tanta povertà e insufficienza da imporci di chiedere aiuto dagli altri, ha tracciato chiaramente una strada di amore per noi. Non dimentichiamo che servire Dio e gli uomini per amor Suo, è veramente regnare.</p><p>5. DIRITTI E DOVERI DEL LAVORO</p><p class="paragraph" data-counter="35" id="p-35">Richiamiamo un momento la struttura della vita sociale, cui accennavamo nello schema precedente. Ad ogni uomo è commesso da Dio un compito di lavoro, mediante il quale egli produce dei beni o rende dei servigi in misura sovrabbondante per i bisogni della sua vita personale. D’altra parte ogni uomo, dedicato com’è ad un genere di attività produttiva nel senso ora precisato ed assorbito da essa, ha da rivolgersi a sua volta agli altri uomini, per ottenere da loro beni e servigi, i quali soddisfino esigenze cui egli col suo lavoro personale specializzato non riesce a soddisfare. Vi è così una provvidenziale divisione del lavoro, per la quale tutti hanno bisogno di tutti. In conseguenza vi deve essere uno scambio di beni e di servigi che ogni lavoratore acquista mediante il salario a lui corrisposto come compenso della fatica, mediante la quale ha contribuito a soddisfare i bisogni di tutta l’umanità.</p><p class="paragraph" data-counter="36" id="p-36">Ogni uomo perciò ha:</p><p>1) il diritto di lavorare; di essere posto cioè dalla società in condizioni di svolgere uno sforzo intelligente e fecondo, per conquistarsi dignitosamente i mezzi necessari alla vita.</p><p class="paragraph" data-counter="37" id="p-37">La miseria cui la società troppe volte condanna, per l’ingiustizia del suo ordinamento e l’egoismo di alcune classi, l’uomo che può lavorare, costringendolo a ricevere per carità, quanto potrebbe e vorrebbe procurarsi con la sua attività di lavoro, offende questo diritto naturale ed è perciò ingiusta;</p><p>2) il diritto a vedere retribuito il suo lavoro in modo conforme a giustizia, tanto che egli, con l’equo compenso ricevuto, possa soddisfare i bisogni fondamentali della sua persona e della sua famiglia con un minimo di agiatezza e di decoro.</p><p class="paragraph" data-counter="38" id="p-38">Perciò è da condannare il sistema di conduzione di lavoro a schiavi, in quanto nega al lavoratore il possesso di una congrua parte dei beni e dei servizi da lui rispettivamente prodotti e resi. Riprovevole pure ed inammissibile è la nuova schiavitù dell’industria e del latifondo.</p><p>3) ha diritto a che siano stabilite, con una legislazione sociale aperta alle esigenze della giustizia, condizioni umane per quanto attiene al lavoro delle donne e dei fanciulli, alle ore di riposo, al riposo settimanale, anche in vista della cura degli interessi supremi della vita dello spirito;</p><p>4) ha diritto di non essere degradato a strumento materiale usato per soddisfare egoistici interessi di classi privilegiate e perciò di essere rispettato in ogni forma possibile nella sua dignità umana e di venire posto in condizioni di svolgere questa nel modo più pieno nella cura delle più elevate esigenze dello spirito, una volta soddisfatti i giusti interessi economici;</p><p>5) ha diritto di associarsi in libere organizzazioni di lavoratori, allo scopo di tutelare, pur nel rispetto delle leggi generali della convivenza sociale, tutti i suoi interessi sopra enunciati;</p><p>6) ha diritto di essere considerato, in ogni caso e sotto ogni profilo della sua attività di lavoro, come capo di una famiglia e di vedere in conseguenza soddisfatte in ogni ordine le sue esigenze come esigenze di un gruppo familiare autonomo, del quale egli ha la responsabilità;</p><p>7) ha diritto a consolidare le quote risparmiate del suo giusto salario in piccola proprietà privata, colla quale egli possa provvedere con sicurezza alle esigenze della sua famiglia anche nei momenti di maggiore disagio.</p><p class="paragraph" data-counter="39" id="p-39">Il lavoratore ha inoltre:</p><p>1) il dovere di lavorare, perché solo il lavoro costituisce una forma dignitosa ed umana di guadagnare i beni economici e di assicurarsi i servigi necessari alla vita. Ricordiamo <span about="https://w3id.org/moro/enoam/data/110172/v1/mention-2" class="mention person" id="mention-2" property="dcterms:references" resource="https://w3id.org/moro/enoam/data/paolo-di-tarso" typeof="deo:Reference">S. Paolo</span>:</p><p>«<span about="https://w3id.org/moro/enoam/data/110172/v1/quote-0" class="quote" id="quote-0" typeof="doco:TextChunk">Chi non lavora non mangi</span>»<sup><a class="" href="#curatornote-3" id="curatornote-ref-3">[3]</a></sup>;</p><p>2) ha il dovere di lavorare non solo per sé, con chiuso egoismo, ma per tutti, di produrre cioè e servire gli uomini con larga anima di amore, facendosi cosciente della struttura differenziata della società, ove tutti variamente lavorano per soddisfare i bisogni della collettività.</p><p class="paragraph" data-counter="40" id="p-40">La dottrina sociale cristiana vuole conservate le diversità delle classi, le quali corrispondono ad altrettante funzioni assegnate da Dio agli uomini; funzioni diverse e che debbono integrarsi e collaborare con spirito di amore. Appunto per questo la dottrina cristiana le conserva, perché essa crede nell’amore e sa perciò che ogni funzione non è appannaggio egoistico, ma assunzione di responsabilità, che l’amore appunto rende feconde.</p><p class="paragraph" data-counter="41" id="p-41">Noi siamo perciò contro il livellamento mediocre e tendiamo a produrre una eguaglianza di dignità e di valore, un ordine di giustizia cioè, nel quale persone umane, variamente operando e collaborando, vedano tutte riconosciuto il valore del loro contributo alla vita sociale e compensato il loro lavoro secondo equità.</p><p>6. LA PROPRIETÀ PRIVATA</p><p class="paragraph" data-counter="42" id="p-42">Nella Enciclica «Rerum Novarum», che è il documento fondamentale della dottrina sociale cristiana, la difesa della proprietà privata è fatta proprio in nome e nell’interesse dei lavoratori, in vista sopratutto delle loro esigenze familiari, cui è possibile soddisfare tranquillamente solo col possesso stabile, sicuro, esclusivo di alcuni beni economici in misura adeguata. Il grande <span about="https://w3id.org/moro/enoam/data/110172/v1/mention-1" class="mention person" id="mention-1" property="dcterms:references" resource="https://w3id.org/moro/enoam/data/papa-leone-xiii" typeof="deo:Reference">Pontefice</span><sup><a class="" href="#curatornote-4" id="curatornote-ref-4">[4]</a></sup> vede cioè l’origine e quindi la giustificazione della proprietà nel lavoro; essa è trasformazione e consolidamento dei frutti del lavoro che siano stati risparmiati. Il tentativo di considerare ingiusta la proprietà dei singoli e di abolirla, mentre sembra promettere l’affrancamento economico e la restaurazione della dignità dell’uomo lavoratore, si risolve poi invece a danno di questo. Voler vedere la proprietà come un intralcio ad un giusto compenso del lavoro umano, significa guardare le cose sotto un angolo visuale unilaterale e falso. Mentre infatti gli abusi del capitale privato possono essere corretti, tanto che la proprietà diventi, invece che impedimento, strumento efficace di florida vita economica, la proprietà può restare una mèta alettante cui tenda, con una confortatrice speranza, il lavoratore, come verso il punto nel quale si consolidino gli effetti della sua incessante fatica, dandogli la sensibile certezza della sua dignità ed autonomia.</p><p class="paragraph" data-counter="43" id="p-43">Il problema della proprietà privata esige dunque che se ne determini di questa il fondamento ideale e che se ne fissino i limiti e la funzione.</p><p class="paragraph" data-counter="44" id="p-44">Quanto al primo punto dobbiamo tenere fermo che nel modo più eminente la proprietà privata esprime la dignità della persona, la quale assoggetta con il suo volere, contenuto in confini di giustizia, le cose del mondo, per farne strumento alla vita ed alla sua elevazione spirituale sopratutto e per offrirle così a Dio, cui l’uomo intero, con il suo mondo, è soggetto.</p><p class="paragraph" data-counter="45" id="p-45">La proprietà è dunque una sfera libera di azione del soggetto: essa non vuol dire affatto comoda inerzia feconda di beni immeritati, ma attività instancabile per rendere utili in concreto alla vita, mediante il lavoro del proprietario e quello degli altri, i beni posseduti. Per questo essa sorge come compenso alla fatica e richiede un lavoro costante che l’accompagni e, per così dire, la riconsacri ogni istante, rendendola, con lo sforzo e l’impegno personali, feconda. Il lavoro del proprietario potrà essere naturalmente diverso, dalla partecipazione continua in forma di attività organizzatrice e direttiva fino ad un interessamento spirituale, serio e realmente operoso però, per il piccolo o grande mondo umano che si accentra intorno al proprietario e del quale egli ha la responsabilità.</p><p class="paragraph" data-counter="46" id="p-46">Con questo è già accennato alla funzione ed ai limiti del diritto di proprietà privata.</p><p class="paragraph" data-counter="47" id="p-47">La funzione non può che essere personale e sociale insieme, così com’è tutta la vita, nella quale idealmente i valori della persona e quelli della società si compongono in perfetto equilibrio. La proprietà, per sua natura feconda, serve infatti per soddisfare le esigenze personali di vita dell’uomo agevolando e rendendo più ricco quel lavoro che, come si è visto, costantemente accompagna il possesso dei beni.</p><p class="paragraph" data-counter="48" id="p-48">Ma l’uomo è necessariamente membro, come noi sappiamo, di esperienze sociali. La prima, la più vicina, la più connaturale a lui è la famiglia. Nella concezione cristiana la proprietà è essenzialmente strumento, per assicurare vita agiata e sicura al gruppo familiare. Le nostre simpatie vanno alla piccola proprietà. Con ciò ogni aspetto individualistico ed egoistico di questo diritto si oscura; per mostrare l’istituto qual è, espressione della dignità della persona umana, operosa nel mondo e aperta con slancio generoso di amore a soddisfare i bisogni di tutta l’umanità. Così come il lavoro, cui essa immediatamente si accosta, la proprietà è della persona sociale, è in funzione cioè di tutti gli uomini cui serve agevolando, e anzi rendendo possibile, il processo produttivo. Infatti non solo la famiglia del proprietario si avvantaggia, ma tutta la società, man mano che l’attività incentrata intorno a quello si svolge, si fa complessa, produce in quantità beni economici per l’umanità intera. Né si dica che una tale funzione, di fornire i mezzi di produzione della ricchezza, potrebbe essere meglio e più disinteressatamente assolta dalla collettività intera, considerata esclusiva proprietaria di quelli. Perché la collettività è fatta di singoli, i quali, quando abbiano la necessaria dirittura morale e povertà dello spirito, possono meglio adempiere il proprio compito di produttori come privati eticamente orientati e responsabili, anziché come funzionari di un mostruoso ente collettivo. Tutto è appunto che vi sia tale onestà d’intenti e tale superiorità di fronte agli allettamenti del guadagno (ed un cristiano dovrebbe essere fatto così), che la posizione di proprietario sia assunta non come un posto di egoistico vantaggio, ma come una responsabilità sociale generosamente assolta.</p><p class="paragraph" data-counter="49" id="p-49">Ciò richiama a quello che si è già detto circa la giusta misura del salario da corrispondere al lavoratore. Né abbiamo bisogno di spendere molte parole, perché è chiaro ormai che la giustizia sociale, nella concezione cristiana, si realizza appunto nel coesistere armonico e fiducioso del capitale e del lavoro, in un mondo, dove, sul fondamento incrollabile della riconosciuta dignità della persona umana e della fraternità cristiana, essi servono non già interessi particolari ma gl’interessi di tutta la società, nella quale i beni prodotti siano distribuiti secondo giustizia. Ma non una mortificante giustizia eguagliatrice, bensì differenziata e viva in un processo di valutazione molto complesso.</p><p>7. LA FAMIGLIA</p><p class="paragraph" data-counter="50" id="p-50">Ci è accaduto varie volte, nel corso della esposizione, di far cenno alla famiglia, che ha infatti un posto centrale nella dottrina sociale cristiana. La quale a questa prima, decisiva esperienza di rapporti umani guarda con estremo interesse e simpatia ed i vari problemi dell’uomo in società costantemente imposta e risolve, guardando a lui come a membro di un consorzio familiare, del quale ha molto spesso la responsabilità impegnativa.</p><p class="paragraph" data-counter="51" id="p-51">La famiglia è la più intima e umana espressione di vita sociale, quella dove più vivace e spontaneo si svolge il vincolo dell’amore, e più pienamente si afferma, in quel vincolo rispettoso appunto, la dignità della persona.</p><p class="paragraph" data-counter="52" id="p-52">Il nucleo sociale, dal quale la famiglia sorge e che resta sempre in essa con autonomo rilievo, è l’unione, consacrata dalla benedizione di Dio, tra l’uomo e la donna. Unione perpetua, totale, amorosa, allo scopo di continuare, nella procreazione e nella educazione dei figli, la vita umana.</p><p class="paragraph" data-counter="53" id="p-53">A proposito del matrimonio si tenga presente:</p><p>1) esso è voluto liberamente e incondizionatamente dai coniugi e sempre pel suo scopo naturale e immancabile che è la procreazione dei figli. Del sacramento del matrimonio infatti gli sposi stessi sono i ministri. Essi acconsentono a legare per sempre le loro vite per l’amore reciproco che le stringe e per amore di Dio. Perciò nel vincolo coniugale sono impliciti la considerazione dello sposo come persona umana ed un rispetto costante della sua dignità. Non sono quindi da considerare matrimonio le illecite relazioni transitorie, dove l’uno usa dell’altro, senza rispetto, come strumento del proprio piacere, degradandosi e degradandolo;</p><p>2) il matrimonio è sacramento, perché merita da Dio il dono di una grazia speciale, necessaria e sufficiente a superare tutte le difficoltà ed a sostenere i pesi non indifferenti che esso, malgrado l’amore che lo anima, porta con sé. Ciò vuol dire che si assume con il costituire la famiglia un impegno sacro e solenne di fronte a Dio, di continuare, nel suo nome e per Suo amore, la vita che Egli ha donato, commettendo di propagarla il più largamente possibile;</p><p>3) il matrimonio è indissolubile, perché impegno preso con Dio e per rispetto della prole alla quale fu data, con la vita, la speranza di poterla svolgere con la necessaria, solidale assistenza dei genitori. L’amore dell’uomo con la donna, il rispetto dovuto a Dio, l’affetto per i figli rendono il matrimonio definitivo;</p><p>4) il matrimonio è essenzialmente fecondo, perché esso è amore alla vita, dono di Dio, e affermazione altissima di socialità. Gli sposi sarebbero infedeli all’amore che li stringe come persona a persona, se poi impedissero lo svolgersi rigoglioso di altra vita umana.</p><p class="paragraph" data-counter="54" id="p-54">I figli insieme con i genitori costituiscono una piccola società, dominata dalla legge di amore che presiede alla organizzazione di qualsiasi complesso di persone umane e che ha in questo caso una particolare vivezza, spontaneità ed intimità. Anche nella famiglia, espressa dall’amore ed a difesa degli stessi valori che questa società realizza, vi è un’autorità, la quale spetta naturalmente al padre. Ma la madre deve collaborare costantemente con lui, rinnovando quella unità che ha generato la vita ed ora la conserva e sviluppa. La donna appunto all’opera di educazione conferisce quello che è caratteristico della sua natura femminile, la dolcezza, l’amore per le piccole cose, la finezza dell’analisi, il saldo e profondo amore della verità e di Dio.</p><p class="paragraph" data-counter="55" id="p-55">La vita che fu generata nell’amore, nell’amore ancora ha da essere sviluppata in tutte le sue possibilità, fisiche e spirituali. Nulla dev’essere tralasciato in questo lavoro, nel quale vanno considerate, oggi sopratutto in tempo di tanta trascuranza, le supreme esigenze dello spirito. Tutto ciò richiede vigilanza, affetto, sacrificio; ma appunto la famiglia, prima di essere una fonte di gioia, è un alto dovere morale.</p><p class="paragraph" data-counter="56" id="p-56">La famiglia, poiché è tutta espressione di amore alla vita ed affermazione della socialità dell’uomo, non può essere un ambiente chiuso ed egoistico. Nella famiglia ci si educa, e poi costantemente ci si rinfranca, in vista della espansione nella più larga vita sociale dei suoi membri. Per questo la famiglia è cellula di ogni società e dello stato, il quale è essenzialmente un aggregato di famiglie. La famiglia deve rispettare lo Stato e le sue leggi, in quanto siano giuste e non ne violino i diritti naturali, poiché lo Stato è continuazione ed ampliamento del principio di solidarietà sociale pel quale la famiglia stessa vive. Lo Stato, a sua volta, deve rispettare la famiglia come la stessa naturale sua origine, garantirne le autonomie necessarie al raggiungimento dei suoi fini, lasciarne svolgere e incrementarne l’opera educativa, che è la prima e più efficace per la formazione dell’uomo e dello stesso cittadino.</p><p class="paragraph" data-counter="57" id="p-57">La famiglia è nella vita sociale la grande riserva dei valori umani e cristiani. Essa subisce più lentamente, opponendo una resistenza tenace, l’erosione malevola della esteriorità, del capriccio, del male, della vuotezza della vita. In uno Stato, spesso esclusivamente rivolto a fini economici, essa rivendica silenziosamente la priorità di valori veramente umani.</p><p class="paragraph" data-counter="58" id="p-58">Un’opera di ricostruzione non può essere intrapresa senza o contro la famiglia. Essa è sacra e dev’essere rispettata. Essa è il regno della umanità, dell’equilibrio e dell’amore.</p><p>8. LO STATO</p><p class="paragraph" data-counter="59" id="p-59">Anche lo Stato è comunità di uomini, che serve, garantendo con il diritto il vincolo della fratellanza, la causa dell’umanità.</p><p class="paragraph" data-counter="60" id="p-60">Nella dottrina sociale cristiana è stata sempre viva questa idea dello Stato, che non assoggetti tirannicamente le persone, avvalendosene per i suoi fini, ma invece concorra a sviluppare nel modo più pieno valori umani. Basterà accennare ai due principi basilari della concezione politica del Cristianesimo, l’autorità civile emanante da Dio stesso e perciò da Lui consacrata e indirizzata, la finalità sociale del bene comune da perseguire, per rendersi conto della umanità e sostanziale liberalità di questa concezione, per la quale la persona, nonché essere esaurita, è potenziata nel vivere sociale dello Stato.</p><p class="paragraph" data-counter="61" id="p-61">Questo è una organizzazione politica e giuridica, nella quale gli uomini entrano in modo necessario e naturale, per perseguire immediatamente il fine di una coesistenza ordinata secondo un criterio di giustizia e mediatamente, nell’ordine sociale, appunto, tutti i fini umani. Esso perciò, attraverso la tutela, ch’è suo compito specifico, dei valori economici, spirituali, giuridici, incide anche nell’attuazione della vita soprannaturale dell’uomo, cooperando nel suo ordine colla <span about="https://w3id.org/moro/enoam/data/110172/v1/mention-6" class="mention organization" id="mention-6" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, organo naturale della grazia.</p><p class="paragraph" data-counter="62" id="p-62">I poteri, detenuti nello Stato da singoli o da organi per conto e nell’interesse della collettività, la quale deve accordare ad essi, in modo non equivoco, la sua fiducia, sono indirizzati ad assolvere i tre compiti fondamentali di questa organizzazione politica:</p><p>a) potere legislativo, che esprime in modo chiaro ed efficace le leggi della comunità sociale, interpretando fedelmente le coscienze morali dei sudditi;</p><p>b) potere giudiziario, che conosce le situazioni createsi in conseguenza di violazioni dell’ordine sociale, riafferma la giustizia dei rapporti e cura che essa sia attuata concretamente;</p><p>c) potere amministrativo, che attende a soddisfare gli interessi comuni e pone tutte le condizioni, perché la vita dei singoli si svolga piena ed agevole.</p><p class="paragraph" data-counter="63" id="p-63">Da questa indicazione appare ancora più chiaro che lo Stato realizza un ordine sociale nell’ambito del quale le persone possono perseguire tutti gli scopi ritenuti giusti, in condizioni di regolarità e di benessere.</p><p class="paragraph" data-counter="64" id="p-64">La delimitazione delle sfere di umanità, che vanno ricomprese nell’ambito delle organizzazioni giuridiche promosse dai singoli Stati, è data storicamente in ragione di una particolare omogeneità fisica e spirituale di queste, la quale renda più agevole il comporsi dei singoli nella unità del tutto sociale.</p><p class="paragraph" data-counter="65" id="p-65">Questa speciale compattezza dell’ambiente noi indichiamo con il termine nazione, la quale implica affinità fisiologica, unità di lingua, di tradizioni, di cultura, di religione, di aspirazioni, sopratutto coscienza di questa unità ideale. In quanto questa coscienza si esprime in una vibrazione commossa ed umana, capace d’impegnare nel sacrificio fino all’eroismo, noi parliamo di Patria. Non s’intende perciò pienamente lo Stato, finché non si abbia presente che la sua opera ordinatrice e promotrice della vita sociale si svolge normalmente nell’ambito di una “Patria particolare”.</p><p class="paragraph" data-counter="66" id="p-66">La dottrina sociale cristiana è estremamente rispettosa per questa natura propria dello Stato, la quale non deve necessariamente condurre, come meglio vedremo poi, ad una politica di lotta e di prepotenza. La Patria è, di per sé, cosa umana e non si oppone affatto al formarsi di quella universale famiglia cui certo il Cristianesimo non potrebbe contrastare, senza negarsi.</p><p class="paragraph" data-counter="67" id="p-67">I rapporti tra l’individuo e lo Stato sono già nettamente definiti dall’indirizzo umanistico ch’esso ha nella nostra dottrina. La organizzazione sociale deve servire l’uomo e promuoverne come può la vita multiforme. Perciò il nostro punto di vista esclude:</p><p>1) ogni statolatria, e cioè l’esaltazione di uno Stato mostruoso che chieda all’uomo continui sacrifici della sua umanità e gli ponga mete di vita estranee alla naturale religiosità ed eticità della persona umana;</p><p>2) ogni esorbitante invadenza statale, tanto che l’individuo sia compresso nella sua personalità originale e soffocato nelle spire di una burocrazia fiacca ed esteriore;</p><p>3) ogni concezione dello stato gelosamente esclusiva, la quale ostacoli l’opera dei minori organismi sociali che vivono in esso (la famiglia, per es.) o accanto ad esso (la <span about="https://w3id.org/moro/enoam/data/110172/v1/mention-7" class="mention organization" id="mention-7" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>);</p><p>4) ogni forma di anarchismo contraria alla legge etico-giuridica ed alla sostanza di ordinamento caratteristico dello Stato;</p><p>5) ogni egoismo individualistico, il quale riduca la collettività a strumento dell’affermazione sconfinata di poteri di libertà, dei singoli, pensati come mondi a sé stanti e incomunicabili, mentr’essi debbono incontrarsi nel vincolo sociale dell’amore.</p><p class="paragraph" data-counter="68" id="p-68">In uno Stato bene ordinato perciò si ritrova pienamente svolta la dignità della persona, in quanto essa sia rispettosamente incoraggiata nel suo incontro con gli uomini fratelli.</p><p>9. CHIESA E STATO</p><p class="paragraph" data-counter="69" id="p-69">Già trattando dello Stato si è accennato implicitamente ai rapporti che debbono intercorrere tra esso e la <span about="https://w3id.org/moro/enoam/data/110172/v1/mention-8" class="mention organization" id="mention-8" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>.</p><p class="paragraph" data-counter="70" id="p-70">Quando infatti si è chiarito essere lo Stato una formazione naturale che persegue un fine umano e buono, si è detto implicitamente che la <span about="https://w3id.org/moro/enoam/data/110172/v1/mention-9" class="mention organization" id="mention-9" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, organo per la vita della grazia, tutrice di tutti i diritti veri della persona, che essa avvia al pieno possesso del bene e della felicità, non può che rispettarlo e agevolarlo nell’assolvimento dei suoi compiti nell’ambito delle sue naturali competenze.</p><p class="paragraph" data-counter="71" id="p-71">Così pure lo Stato, in quanto sia rispettoso di ogni giusta libertà individuale – e tale è pure il ritrovarsi dell’uomo, come fedele, nella “sua” <span about="https://w3id.org/moro/enoam/data/110172/v1/mention-10" class="mention organization" id="mention-10" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> –, in quanto riconosca la pienezza dei valori che la <span about="https://w3id.org/moro/enoam/data/110172/v1/mention-11" class="mention organization" id="mention-11" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> realizza e la trascendenza del suo umanissimo fine, non può che porsi accanto ad Essa, evitando di turbarne le competenze esclusive e agevolandola nel miglior modo nelle vaste sfere, ove i due organismi hanno interessi comuni.</p><p class="paragraph" data-counter="72" id="p-72">Nella dottrina cristiana lo Stato, pur riconosciuto pienamente autonomo nella sua naturalità e sufficienza, assume un atteggiamento di deferenza cordiale nei confronti della <span about="https://w3id.org/moro/enoam/data/110172/v1/mention-12" class="mention organization" id="mention-12" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, come quella che ricomprende in sé ed eleva e riconduce ad una rettitudine perfetta tutti i fini, variamente realizzati dai singoli e dai più diversi enti sociali, e in questi perciò sintetizza e compie l’opera, dandole il suggello della compiuta attuazione del rapporto tra uomo e Dio, che è il fine della vita. Una superiorità, questa, dunque, tutta ideale e di nessun significato politico. Essa non incide punto sulla sovranità bene intesa degli Stati.</p><p class="paragraph" data-counter="73" id="p-73">A stabilire il regime dei rapporti fra <span about="https://w3id.org/moro/enoam/data/110172/v1/mention-13" class="mention organization" id="mention-13" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> e Stato, in questo tempo nel quale il laicismo ha conquistato molte posizioni, viene usato normalmente lo strumento del Concordato. Naturalmente i concordati, a seconda della natura dei diversi ambienti sociali, offrono alla <span about="https://w3id.org/moro/enoam/data/110172/v1/mention-14" class="mention organization" id="mention-14" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> maggiori o minori garanzie, oscillando entro certi limiti che la <span about="https://w3id.org/moro/enoam/data/110172/v1/mention-15" class="mention organization" id="mention-15" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> non potrebbe sorpassare, senza venir meno alla sua missione.</p><p class="paragraph" data-counter="74" id="p-74">Della quale non sarà inopportuno fare qui un brevissimo cenno, al solo scopo di richiamare idee già note, ma che possono essere opportunamente inquadrate nel tema della carità e della giustizia. Anche la <span about="https://w3id.org/moro/enoam/data/110172/v1/mention-16" class="mention organization" id="mention-16" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> infatti, come la famiglia, come lo Stato, è una organizzazione sociale, comunità di fratelli stretta dal vincolo della carità.</p><p class="paragraph" data-counter="75" id="p-75">Ma di questa comunione di uomini i caratteri propri sono:</p><p>1) la sua estensione indefinita nello spazio e nel tempo. Essa comprende i fedeli al disopra di ogni distinzione che la natura stessa o il capriccio abbiano creata, anche i non battezzati; comprende le generazioni succedutesi e che si succederanno nel tempo; comprende una <span about="https://w3id.org/moro/enoam/data/110172/v1/mention-17" class="mention organization" id="mention-17" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> che vive e lotta, una che si purifica, una che gode nel possesso compiuto di Dio;</p><p>2) l’organizzazione gerarchica, per cui, pur restando ferma la sua destinazione umanistica, una gerarchia, che si collega a <span about="https://w3id.org/moro/enoam/data/110172/v1/mention-34" class="mention person" id="mention-34" property="dcterms:references" resource="https://w3id.org/moro/enoam/data/gesu" typeof="deo:Reference">Cristo</span> stesso, garantisce incrollabilmente la felicità al vero e la rettitudine morale;</p><p>3) la sua santità, ch’è data in forza della presenza di <span about="https://w3id.org/moro/enoam/data/110172/v1/mention-35" class="mention person" id="mention-35" property="dcterms:references" resource="https://w3id.org/moro/enoam/data/gesu" typeof="deo:Reference">Cristo</span>, unificatore e vivificatore del Corpo Mistico, e si accresce per i fermenti del santo dolore e del santo amore degli uomini;</p><p>4) la solidarietà strettissima che vincola i fedeli in <span about="https://w3id.org/moro/enoam/data/110172/v1/mention-36" class="mention person" id="mention-36" property="dcterms:references" resource="https://w3id.org/moro/enoam/data/gesu" typeof="deo:Reference">Cristo</span> e li fa partecipare, nell’assolvimento delle varie funzioni, alla vita multiforme ed armonica del tutto;</p><p>5) la trascendenza del suo fine, che è lo svolgersi rigoglioso della vita soprannaturale tra gli uomini fino alla consumata loro comunione di amore con Dio.</p><p class="paragraph" data-counter="76" id="p-76">Si noti poi che la <span about="https://w3id.org/moro/enoam/data/110172/v1/mention-18" class="mention organization" id="mention-18" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, nella varietà ricca e differenziata della sua struttura, accoglie senza ostilità tutte le esperienze particolari, per santificarle tutte e fermentare veramente il mondo storico di lievito di vita eterna.</p><p class="paragraph" data-counter="77" id="p-77">Anche gli Stati entrano nella <span about="https://w3id.org/moro/enoam/data/110172/v1/mention-19" class="mention organization" id="mention-19" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> interi con il loro particolare volto e, pur riconosciuti, come si è visto, nella loro autonomia, trovano nella più larga e decisiva realtà sociale della <span about="https://w3id.org/moro/enoam/data/110172/v1/mention-20" class="mention organization" id="mention-20" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> un punto comune di riferimento. Non avremmo visto perciò compiutamente i rapporti fra Stato e <span about="https://w3id.org/moro/enoam/data/110172/v1/mention-21" class="mention organization" id="mention-21" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, se non avessimo presente il processo di agevolazione della auspicata unità dei popoli che nella <span about="https://w3id.org/moro/enoam/data/110172/v1/mention-22" class="mention organization" id="mention-22" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> si compie.</p><p class="paragraph" data-counter="78" id="p-78">Un ultimo rilievo va fatto in tema di educazione. È questo uno dei punti, ove può più facilmente verificarsi l’attrito tra <span about="https://w3id.org/moro/enoam/data/110172/v1/mention-23" class="mention organization" id="mention-23" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> e Stato. Ora è chiaramente posto nella dottrina sociale cristiana che allo Stato va riconosciuto il diritto ad educare il cittadino, pur rispettandone gl’inalienabili diritti in vista del fine trascendente ch’egli deve realizzare, mentre alla <span about="https://w3id.org/moro/enoam/data/110172/v1/mention-24" class="mention organization" id="mention-24" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> spetta un diritto sacro a promuovere nelle giovani generazioni, con tutti gli strumenti, la conoscenza di Dio e la vita della grazia.</p><p class="paragraph" data-counter="79" id="p-79"><span about="https://w3id.org/moro/enoam/data/110172/v1/mention-25" class="mention organization" id="mention-25" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> e Stato collaborano pure nella risoluzione della questione sociale, cui la <span about="https://w3id.org/moro/enoam/data/110172/v1/mention-26" class="mention organization" id="mention-26" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> conferisce l’altezza degli insegnamenti pacificatori del Vangelo e il necessario presupposto della educazione morale, mentre lo Stato cura particolarmente che il suo sistema di diritto sia orientato verso una giustizia sociale veramente salda.</p><p>10. LA FAMIGLIA DEI POPOLI</p><p class="paragraph" data-counter="80" id="p-80">Nella dottrina sociale cristiana, come abbiamo visto, l’idea di patria ha il suo riconoscimento. Tutta l’umanità perciò è guardata come naturalmente suddivisa in diversi gruppi umani politicamente organizzati in ragione delle differenziazioni nazionali che vi si riscontrano. Non per questo, come abbiamo già osservato, il cristianesimo rinunzia ad una compiuta, veramente universale, realizzazione del suo ideale di fratellanza umana. Eccoci giunti dunque ad una nuova comunità sociale, la comunità internazionale.</p><p class="paragraph" data-counter="81" id="p-81">Per intendere come questa sorga e da quali leggi valide sia regolata bisogna chiarire un momento il concetto di sovranità dello Stato. Per essa si vuole indicare comunemente la indipendenza del potere esercitato dallo Stato di fronte ad ogni altro e quindi l’esclusività, quanto ai criteri seguiti e agli strumenti adoperati, dell’azione esplicata per comporre in unità ed avviare alla realizzazione dei suoi fini il popolo ordinato nello Stato. Non vi sarebbe quindi alcun’altra realtà di cui questo debba tener conto, in quanto esso, perché sovrano, non conoscerebbe superiori.</p><p class="paragraph" data-counter="82" id="p-82">È chiaro che una concezione della sovranità radicale come questa, ove fosse accolta, condurrebbe a giustificare ogni prepotenza che uno Stato volesse perpetrare nei confronti di un altro e porrebbe perciò i rapporti tra Stati sulle basi di un puro e semplice criterio regolativo di forza materiale. Una comunità internazionale non potrebbe allora essere costruita.</p><p class="paragraph" data-counter="83" id="p-83">Ma quella idea della sovranità, cui sopra accennavamo, non è valida ed invece proprio nella sovranità bene intesa degli Stati si trova il criterio sicuro, in base al quale essi possono unificarsi, pur restando liberi e indipendenti, in una più grande comunità. Infatti il potere esercitato dallo Stato, ch’è potere supremo ed indipendente di fronte ad ogni altro, interno od esterno che sia, è null’altro che il potere della legge e cioè della legge morale guardata sotto il profilo dei rapporti sociali da regolare. Se dunque in questo si risolve il potere sovrano dello Stato, non soltanto esso non può ostacolare la realizzazione della comunità delle genti, ma deve anzi promuoverla, se vuol restare fedele a se stesso, fedele alla legge di fraternità ch’esso già esprime e realizza. È insomma la stessa legge, quella morale, cioè, che si manifesta come legge dello Stato e della Comunità internazionale.</p><p class="paragraph" data-counter="84" id="p-84">In questa perciò:</p><p>1) gli Stati sono per una ragione naturale e non per capriccio; uno Stato non potrebbe infatti sottrarsi al vincolo comune dei popoli, senza negare se stesso;</p><p>2) domina un criterio generale di ordine, che i singoli stati vanno compiendo e specificando sopratutto mediante i trattati;</p><p>3) i singoli Stati membri hanno la responsabilità di uniformarsi a questa legge e di tenere comportamenti internazionali corretti, evitando di usare prepotenze;</p><p>4) mancano però organi autonomi di legislazione e di giurisdizione, i quali precisino esattamente, senza doversi rimettere sempre ai singoli membri, la legge da seguire e la riconfermino e facciano eseguire, ovunque ve ne sia bisogno.</p><p class="paragraph" data-counter="85" id="p-85">In questa mobilità della comunità degli Stati, la quale è affidata, per quanto attiene alla sua conservazione ed al suo progresso, al senso di responsabilità morale dei singoli Stati, è il motivo della sua perenne crisi, per cui da più parti si vanno vagheggiando rimedi nel senso di consolidare e rendere più organica, con propri distinti poteri, la unione degli Stati a garanzia della pace del mondo.</p><p class="paragraph" data-counter="86" id="p-86">Contro questi progetti nulla ha da opporre il cristianesimo, ma certo esso non può dimenticare che la forza più efficacemente operante, in questo come in ogni altro aspetto della vita sociale, è l’empito generoso dell’amore e quindi in definitiva la educazione più raffinata degli uomini, perché essi siano fedeli alle loro più elevate esigenze.</p><p>11. LIBERTÀ E GIUSTIZIA</p><p class="paragraph" data-counter="87" id="p-87">Dei termini di libertà e giustizia, com’è avvenuto per alcuni altri nel recente passato, molto si abusa oggi, accentuandone così la evidente equivocità di significato.</p><p class="paragraph" data-counter="88" id="p-88">Tuttavia, a voler guardare solo per grandi linee, si può dire che in tal modo vengono contrassegnate le due mete verso cui tende, sia pur confusamente ed a fatica, il mondo di oggi. Da un lato infatti si vuole riscattare l’uomo da ogni servitù e restituirlo alla sua integrità ed autonomia nella vita sociale e politica; dall’altro si vuole che questa riconquistata dignità dell’uomo, di ogni uomo, non abbia un significato solamente astratto, ma altresì uno concreto, si risolva cioè in una partecipazione di tutti, che sia conforme a giustizia, ai beni della vita. Ecco perché di solito al mezzo termine si suole aggiungere una qualifica chiarificatrice e si parla più propriamente di giustizia sociale.</p><p class="paragraph" data-counter="89" id="p-89">Ora su questi due punti la posizione assunta dalla dottrina sociale cristiana risulta già chiara da tutto quello che siamo venuti sinora dicendo. Ma non sarà inopportuno occuparsene ancora partitamente, sia per dissipare gli ultimi equivoci, sia per porre – il che è importantissimo dal nostro punto di vista – il necessario collegamento tra le due mete di civiltà, così indicate.</p><p class="paragraph" data-counter="90" id="p-90">L’auspicata riedificazione della libertà ha dunque da restituire all’uomo la sua dignità, tanto da renderlo un centro autonomo e responsabile della vita sociale Si tratta di rivendicare l’uomo da troppe inammissibili inframmettenze di una vita sociale male intesa e di restituirlo a se stesso.</p><p class="paragraph" data-counter="91" id="p-91">Ora certo noi cristiani non possiamo non essere in posizione ostile di fronte ad ogni tentativo di configurare e fare operare la vita sociale come un mostro fornito di chi sa quali valori e che, aggressivo ed esclusivo, soffoca l’uomo. Ma dire che quest’ultimo, sottratto a così pericolose spire, debba essere restituito a se stesso, è troppo poco, o, di più, è affermazione pericolosa, se quel «se stesso» è un mondo chiuso al rapporto con Dio, all’attuazione dei più alti valori umani, alle relazioni che il sentimento cristiano di fraternità stabilisce.</p><p class="paragraph" data-counter="92" id="p-92">Ecco il punto dove la dottrina sociale cristiana ha momenti di irriducibile originalità. Noi rivendichiamo dunque la libertà dell’uomo figlio di Dio e chiamato a realizzare, nelle molte e difficili opere del mondo, una comunione definitiva con Lui. La nostra libertà perciò – va chiarito ancora una volta – non è già dell’arbitrio soggettivo che si opera, offendendo in sé e negli altri la verità, secondo un impulso d’arbitrio irrazionale, ma è la libertà di chi si svincola dal peso delle passioni smodate e realizza, nel volere tutto e solo il bene, la sua indipendenza di uomo e la sua razionalità.</p><p class="paragraph" data-counter="93" id="p-93">Neppure può essere la nostra una liberazione dell’uomo da Dio e quindi il vivere dell’uomo esclusivamente nella storia e per la storia, per se stesso cioè sul vario intrico delle azioni umane. Noi teniamo fermo, contro ogni immanentismo, il vincolo, veramente liberatore, del Dio trascendente e vogliamo un costante riferimento dell’umanità a Lui, per spiegare la vita e vederla bella e degna di essere vissuta.</p><p class="paragraph" data-counter="94" id="p-94">Infine il riscatto dell’uomo da forme oppressive di vita sociale non può voler dire lo svincolo della vita della comunità umana bene intesa, che è condizione indispensabile di vita morale. L’uomo figlio di Dio, spiritualmente libero nel senso della cristiana libertà, non può non realizzare la suprema legge dell’amore ed essere perciò fratello tra i fratelli, sempre.</p><p class="paragraph" data-counter="95" id="p-95">Di più noi chiediamo che il cittadino, del quale, come uomo, è stato riconosciuto l’autonomo valore, abbia dello spazio per svolgere la sua personalità originale nella vita sociale, senza essere di continuo controllato e indirizzato da una burocratica iniziativa statale ed, inoltre, che a lui sia dato partecipare, nei modi più opportuni ed in relazione alle sue capacità concrete, alla formazione della volontà collettiva nello Stato.</p><p class="paragraph" data-counter="96" id="p-96">D’altra parte anche noi sappiamo che la libertà dei figli di Dio è impossibile e la responsabile partecipazione alla vita pubblica è vana, se all’uomo non sia attribuito un possesso di beni economici adeguato alle esigenze della sua vita. Noi chiediamo cioè che il sistema delle riconosciute libertà civili e politiche sia integrato, come necessario termine correlativo, da un sistema di giustizia sociale nella disponibilità dei beni economici. Ma, nello spirito della dottrina sociale cristiana, esigiamo:</p><p>1) che questa libertà economica non sia esclusiva ma, rivendicata insieme con la libertà spirituale, sia posta in funzione di questa e serva per agevolare l’edificazione dell’uomo intero;</p><p>2) che la giustizia sociale sia realizzata con strumenti di libertà, che sia frutto cioè di leggi liberamente consentite dai popoli e non di sanguinose rivoluzioni e realizzata senza distruzione delle “funzioni”, e cioè della libertà, spontaneamente operante per realizzare la giustizia; libertà malamente sostituita da un coattivo e inumano sistema di distribuzione, manovrato, in definitiva, dall’alto.</p><p>12. AMORE, VINCOLO SOCIALE</p><p class="paragraph" data-counter="97" id="p-97">Se ci volgiamo ora indietro, dopo il cammino percorso, e, attenti al confuso intrico dei problemi sociali che travagliano questa tormentata epoca di storia, vogliamo riassumere in una formula essenziale la soluzione che ad essi dà il Cristianesimo, la parola è presto trovata ed è «amore». Perché Dio è carità e la sola forza, che possa rinnovellare il mondo e restaurarlo e farlo avanzare nella libertà e nella giustizia, è appunto la carità. La infinita carità di Dio, diventata la carità operosa ed efficace dei figli di Dio.</p><p class="paragraph" data-counter="98" id="p-98">Carità che dia contenuto umano ed impeto generoso all’esercizio di ogni professione, per soddisfare senza sforzo di costrizione tutti i bisogni della vita; carità piena di simpatia e attenta e pronta ad ogni richiamo del dolore; carità che genera e fa vivere la famiglia come un ambiente di pace e di umanità; carità che crea la più larga solidarietà nello Stato e quella dei popoli tra loro; carità che è il nesso connettivo nel Corpo Mistico della <span about="https://w3id.org/moro/enoam/data/110172/v1/mention-27" class="mention organization" id="mention-27" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>; carità che fa convivere in pace feconda i vari organismi sociali; carità che vuole la giustizia e la promuove essa stessa come libertà dell’uomo da ogni egoismo negatore della verità.</p><p class="paragraph" data-counter="99" id="p-99">Se vogliamo entrare operosi nel mondo, per sanarne le mille piaghe, bisogna davvero che la carità di <span about="https://w3id.org/moro/enoam/data/110172/v1/mention-37" class="mention person" id="mention-37" property="dcterms:references" resource="https://w3id.org/moro/enoam/data/gesu" typeof="deo:Reference">Cristo</span> ci sospinga. Il fuoco della carità deve consumare in noi ogni residuo di egoismo meschino, d’indifferenza, di mediocrità.</p><p class="paragraph" data-counter="100" id="p-100">La carità ci deve rendere, non già pronti al facile accomodamento rinunciatario, ma, nella intransigenza risoluta delle idee, sereni e buoni, accoglienti verso ogni uomo, pieghevoli nel senso della paziente ricerca, attraverso le più tortuose esperienze, della via migliore per collegare l’altrui vita alla nostra nel <span about="https://w3id.org/moro/enoam/data/110172/v1/mention-38" class="mention person" id="mention-38" property="dcterms:references" resource="https://w3id.org/moro/enoam/data/gesu" typeof="deo:Reference">Cristo</span>.</p><p class="paragraph" data-counter="101" id="p-101">La carità deve renderci sorridenti, cordiali ed umani in un mondo così desideroso di umanità; umani di quella umanità schietta che rende accogliente e persuasivo il chiuso mondo dei nostri colloqui con Dio. La nostra esperienza religiosa deve mostrarsi capace di dominare la vita e di salvare la causa della umanità. Solo la carità può darci la pazienza, la forza, l’abilità di operare questa traduzione in termini umani per il bene dei fratelli.</p><p class="paragraph" data-counter="102" id="p-102">La carità deve farci attenti fino allo scrupolo, pur con la necessaria semplicità di cuore, nelle opere della nostra professione.</p><p class="paragraph" data-counter="103" id="p-103">Procuriamo sempre di vivere nel nostro ambiente con piena partecipazione e con anima cristiana, con spirito perciò di cordiale amicizia verso tutti, che ci sforzeremo di unire a noi e di vincolare fra loro. Questo è grandissimo contributo per la creazione della unità sociale.</p><p class="paragraph" data-counter="104" id="p-104">La carità deve far sì che la luce della nostra vita sia tolta dal moggio e riverberi chiarezza piena su quelli che son nella casa<sup><a class="" href="#curatornote-5" id="curatornote-ref-5">[5]</a></sup>. Solo se la nostra vita rende costante testimonianza a <span about="https://w3id.org/moro/enoam/data/110172/v1/mention-39" class="mention person" id="mention-39" property="dcterms:references" resource="https://w3id.org/moro/enoam/data/gesu" typeof="deo:Reference">Cristo</span>, noi possiamo sperare di unificare il mondo nel Suo nome.</p><p class="paragraph" data-counter="105" id="p-105">Chi ha avuto il dono di un’intelligenza affinata ed operosa, studi per amore di Dio e degli uomini e faccia dono a questi della luce di verità a lui rivelata. Il mondo soffre di una terribile ignoranza delle verità supreme, e soltanto una rinnovata, profonda, persuasiva conoscenza può ridare ad esso, benché sconvolto ed esacerbato, una ragione e la forza di vivere. Anche questa è carità. Chi lavora, anche nel più oscuro, modesto angolo del mondo, offra a questo la sua fatica in ispirito di carità.</p><p class="paragraph" data-counter="106" id="p-106">Questo spirito, come una trama sottile, invisibile e pur solidissima, deve collegare le nostre azioni nel mondo, sottraendole alla legge del caso, e quindi dell’indifferenza che toglie slancio e bellezza alla vita, ed al criterio dell’utile egoistico.</p><p class="paragraph" data-counter="107" id="p-107">I cristiani hanno un grande lavoro da fare.</p><p class="paragraph" data-counter="108" id="p-108">Tutto ciò vuol dire riportare nella interiorità dell’uomo, nelle risorse del suo spirito che Dio aiuta, i problemi della società. È del tutto inutile infatti costruire leggi ed istituzioni, proporre facili formule risolutive, affannarsi in tutto quello che è esterno. Solo l’uomo può, facendosi migliore, rendere pure migliore il suo mondo.</p><ol id="curatorNotes"><li about="https://w3id.org/moro/enoam/data/110172/v1/curatornote-1" id="curatornote-1" property="dcterms:creator" resource="https://w3id.org/moro/enoam/data/tiziano-torresi" typeof="fabio:Comment"> Agostino d’Ippona (354-430), santo, Dottore della Chiesa e filosofo. <a href="#curatornote-ref-1">↑</a></li><li about="https://w3id.org/moro/enoam/data/110172/v1/curatornote-2" id="curatornote-2" property="dcterms:creator" resource="https://w3id.org/moro/enoam/data/tiziano-torresi" typeof="fabio:Comment"> <em>Mt</em> 25,31-46. <a href="#curatornote-ref-2">↑</a></li><li about="https://w3id.org/moro/enoam/data/110172/v1/curatornote-3" id="curatornote-3" property="dcterms:creator" resource="https://w3id.org/moro/enoam/data/tiziano-torresi" typeof="fabio:Comment"> <em>2Ts</em> 3,10. <a href="#curatornote-ref-3">↑</a></li><li about="https://w3id.org/moro/enoam/data/110172/v1/curatornote-4" id="curatornote-4" property="dcterms:creator" resource="https://w3id.org/moro/enoam/data/tiziano-torresi" typeof="fabio:Comment"> Leone XIII, Vincenzo Gioacchino Pecci (1810-1903), papa dal 1878 alla morte. <a href="#curatornote-ref-4">↑</a></li><li about="https://w3id.org/moro/enoam/data/110172/v1/curatornote-5" id="curatornote-5" property="dcterms:creator" resource="https://w3id.org/moro/enoam/data/tiziano-torresi" typeof="fabio:Comment"> Moro allude a <em>Mt</em> 5,15. <a href="#curatornote-ref-5">↑</a></li></ol></body></html>