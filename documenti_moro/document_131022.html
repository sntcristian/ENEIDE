<!DOCTYPE html>
<html><head prefix="rdfs: http://www.w3.org/2000/01/rdf-schema# owl: http://www.w3.org/2002/07/owl# foaf: http://xmlns.com/foaf/0.1/ dcterms: http://purl.org/dc/terms/"><meta charset="utf-8"/><meta content="width=device-width, initial-scale=1.0" name="viewport"/><meta content="https://creativecommons.org/licenses/by-nc/4.0" name="dcterms.rights"/><meta content="https://doi.org/10.48678/unibo/aldomoro1.3.1.022" name="dcterms.relation"/><meta content="10.48678/unibo/aldomoro1.3.1.022" name="dcterms.identifier"/><meta content="Moro, Aldo, [Il discorso di Milano], in Aldo Moro, Edizione Nazionale delle Opere di Aldo Moro, Sezione 1, Scritti e Discorsi, Vol. 3, Segretario della DC (1959-1963), a cura di Leopoldo Nuti e Paolo Pombeni, edizione e nota storico-critica di Valentina Casini, Bologna, Università di Bologna, 2021. DOI: https://doi.org/10.48678/unibo/aldomoro1.3.1.022." name="dcterms.bibliographicCitation"/><meta content="Edizione Nazionale delle Opere di Aldo Moro, Scritti e Discorsi, Segretario della DC (1959-1963), 2021" name="description"/><title>[Il discorso di Milano]</title>
<div id="mentionMeta"><meta about="https://w3id.org/moro/enoam/data/democrazia-cristiana" typeof="foaf:Organization"/><meta about="https://w3id.org/moro/enoam/data/democrazia-cristiana" content="Democrazia Cristiana" property="rdfs:label"/><meta about="https://w3id.org/moro/enoam/data/democrazia-cristiana" property="owl:sameAs" resource="http://www.wikidata.org/entity/Q815348"/><meta about="https://w3id.org/moro/enoam/data/italia" typeof="dcterms:Location"/><meta about="https://w3id.org/moro/enoam/data/italia" content="Italia" property="rdfs:label"/><meta about="https://w3id.org/moro/enoam/data/italia" property="owl:sameAs" resource="http://www.wikidata.org/entity/Q38"/></div>

<div id="footnoteMeta"><meta about="https://w3id.org/moro/enoam/data/valentina-casini" typeof="foaf:Person"/><meta about="https://w3id.org/moro/enoam/data/valentina-casini" content="Valentina Casini" property="rdfs:label"/></div></head><body prefix="deo: http://purl.org/spar/deo/ dcterms: http://purl.org/dc/terms/ fabio: http://purl.org/spar/fabio/"><h1 class="title-1">[Il discorso di Milano]</h1><p>L’impegno della D.C. </p><p class="paragraph" data-counter="1" id="p-1">nella costruzione dello Stato democratico</p><p class="paragraph" data-counter="2" id="p-2">Il punto dominante dell’attuale dibattito politico, l’interrogativo più pressante, la prospettiva più significativa per gli sviluppi della situazione italiana riguardano l’impegno democratico della <span about="https://w3id.org/moro/enoam/data/131022/v1/mention-4" class="mention organization" id="mention-4" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> nell’attuale momento storico, l’apporto della <span about="https://w3id.org/moro/enoam/data/131022/v1/mention-5" class="mention organization" id="mention-5" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> alla fondazione e allo sviluppo dello Stato democratico in <span about="https://w3id.org/moro/enoam/data/131022/v1/mention-41" class="mention place" id="mention-41" property="dcterms:references" resource="https://w3id.org/moro/enoam/data/italia" typeof="deo:Reference">Italia</span>.</p><p class="paragraph" data-counter="3" id="p-3">Correnti politiche di sicura ispirazione democratica anche se, nelle origini lontane e nei fini ultimi, diverse dalla nostra, si domandano se la <span about="https://w3id.org/moro/enoam/data/131022/v1/mention-6" class="mention organization" id="mention-6" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> possa essere schierata con sincerità ed efficacia nella grande battaglia per l’attuazione democratica nel Paese. E la domanda ha una punta di scetticismo, collocandosi spesso entro la polemica ancor viva circa la disponibilità di un movimento di ispirazione cristiana, proprio per la sua aperta appartenenza al tronco di una idea totale, a un dibattito sempre aperto, ad un confronto mai decisivo, ad una piena tutela ed un positivo sviluppo della libertà umana nella vita sociale. Una uguale domanda viene poi in forma vivamente polemica, con un interessato pregiudizio negativo, da parte del comunismo e dei suoi alleati, come una premessa per l’appropriazione esclusiva delle idee di libertà e di progresso da asservire alla spinta rivoluzionaria e totalitaria. Una polemica ed ingiusta dichiarazione di assenza della <span about="https://w3id.org/moro/enoam/data/131022/v1/mention-7" class="mention organization" id="mention-7" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span>, insomma, per occupare intero il campo del progresso civile della Nazione e proprio per interpretarne le esigenze e rivolgerne le speranze in un senso che risulta obiettivamente involuto e deformante.</p><p class="paragraph" data-counter="4" id="p-4">Ma la richiesta viene poi dal nostro elettorato, così vasto e molteplice e aperto alla idea democratica, a nuovi e più umani modi di vita e rapporti sociali, ad un’estensione completa del valore della società.</p><p class="paragraph" data-counter="5" id="p-5">È questa richiesta dell’elettorato, alla quale va data risposta positiva sia come condizione per la conservazione e l’auspicato sviluppo della nostra forza elettorale, sia per l’autorità della nostra posizione nel Paese, che va riproponendo, al Partito, come suo fondamentale problema, quello di adeguarsi, in una progressiva consapevolezza, alla propria ed originale impostazione programmatica, in rapporto ai fini di sviluppo umano perseguiti nella nostra società. Accertare la nostra disponibilità per la attuazione democratica in <span about="https://w3id.org/moro/enoam/data/131022/v1/mention-42" class="mention place" id="mention-42" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> e il suo modo di esplicarsi più efficace e costruttivo, significa prendere coscienza della profonda ragione d’essere del Partito, della sua funzione nella vita nazionale, delle sue mete nello sviluppo democratico del Paese.</p><p class="paragraph" data-counter="6" id="p-6">Ma che vuol dire costruire lo Stato democratico? Ciò significa innanzi tutto definire orientamenti politici generali come schemi destinati a tradursi in leggi e a dare forma, ordine, finalità alle attività espresse nella vita sociale.</p><p class="paragraph" data-counter="7" id="p-7">Creare lo Stato democratico significa porre le condizioni di opinioni, di convinzioni, di consenso, perché indirizzi politici democratici, cioè di sviluppo sociale, possano affermarsi e tradursi nelle leggi che li rendono operativi. Il Partito deve innanzi tutto essere il fautore di questa convinzione, il generatore di questa adesione, il determinatore di quei fattori culturali e di costume che consentano di delineare su solide basi indirizzi democratici. E ciò anche in vista della necessaria organicità e gradualità dei processi di sviluppo democratico, i quali devono legarsi tutti, compensarsi, integrarsi in un sapiente contemperamento della libertà e del vincolo, degli aspetti personali e di sviluppo e degli aspetti solidali e disciplinari, che sono garanzia di un retto ordinamento democratico. Uno Stato democratico, come sistema d’indirizzi e di leggi, non può nascere che da un dibattito democratico, al quale il Partito partecipa in maniera viva e determinante, contribuendo a far esprimere, affermare, coordinare le opinioni in rapporto all’indirizzo ritenuto giusto.</p><p>Missione del Partito</p><p class="paragraph" data-counter="8" id="p-8">Lo Stato democratico, poi, inteso come società in sviluppo democratico regolata e resa possibile dall’esercizio del potere democratico, è la concreta esplicazione della libertà e della eguaglianza, la concreta fecondità della volontà vittoriosa nella prova del dibattito politico, tradotta nelle leggi, diventata criterio e sostegno di sviluppo democratico.</p><p class="paragraph" data-counter="9" id="p-9">Ed è in questa esperienza, ricca sempre di soddisfazioni ed insoddisfazioni, di sufficienze e di insufficienze, di equilibrio e di squilibrii tra libertà e socialità, che si intraprende nuovamente il confronto per adeguare indirizzi e leggi all’ideale democratico. Qui il Partito riprende, al vaglio dell’esperienza, la sua missione motrice, valutativa, comparativa, riconoscitrice di nuove istanze democratiche, realizzatrice di fecondi approfondimenti, generatrici di nuove e più luminose prospettive. Così il Partito riprende a costruire con opera incessante, che richiede una continua vigilanza, freschezza di indagine, totale disponibilità al nuovo, aderenza a nuovi temi, a nuove soluzioni, a nuove esigenze sociali, in una perenne battaglia per l’affermazione, in termini ogni giorno mutevoli, dei valori umani, personali e sociali, proprii della democrazia. Questo significa continuo approfondimento programmatico, cioè ricerca di sé in rapporto alla funzione sociale ordinatrice e promotrice da esercitare, e continuo adeguamento in rapporto a sempre più chiare e convincenti illuminazioni.</p><p class="paragraph" data-counter="10" id="p-10">Un servizio ad una comunità democratica da costruire, non richiede dunque solo vigilanza contro deformazioni ed involuzioni, ma anche una continua positiva presenza per approfondire le idealità umane e di giustizia, valutare le esperienze, apprezzare nel loro grado di resistenza e nella loro utilizzabilità le contingenze storiche, per collegare il dato storico alla idealità umana e ricavare ad ogni istante dal groviglio degli interessi quella linea costruttiva e promotrice di libertà e di giustizia che è impegno di un Partito democratico definire per la sempre più compiuta instaurazione dello Stato democratico.</p><p>Spinta democratica</p><p class="paragraph" data-counter="11" id="p-11">È interessante precisare da che sia caratterizzata la spinta democratica del nostro tempo, in che consista l’obiettivo democratico al cui servizio, per una società migliore, si è posto il nostro Partito. Tale è l’idea avanzante nella nostra società dell’effettiva eguaglianza dei diritti e delle possibilità degli uomini nella vita sociale. Si vuole una società che non abbia settori marginali, zone d’ombra alle quali, quasi per una congenita ed insuperabile diversità, sia riservata una sorte meno fortunata, una partecipazione meno intensa al valore della vita sociale, una sostanziale disuguaglianza di posizione, un incolmabile dislivello sotto ogni riguardo. La democrazia è appunto l’impegno di tutta la società, e cioè di tutte le persone, a provvedere da sé, in piena autonomia, al proprio ordine e al proprio sviluppo, come garanzia, la maggiore nell’ordine della giustizia, che la sorte che la società riserva a se stessa comporti una eguale partecipazione di tutti, una eguaglianza collettiva di diritti che dia ad ogni uomo, in rapporto alla sua particolare possibilità, il posto che gli compete nella società. La resistenza a questa espansione completa del valore della società è naturalmente forte e richiede, al di là delle svolte rivoluzionarie, di volta in volta esplose in condizioni di impazienza o di insuperabile resistenza, una seria azione rivolta a rendere possibili ed accettabili le rinunce, a riequilibrare progressivamente la situazione, a realizzare l’estensione dei diritti e con ciò l’espansione vitale dell’intera società. E la resistenza, come angustia di meschini interessi e di posizioni di vantaggio e di isolamento da difendere, è resa più forte dalla necessaria e pur difficile conciliazione della spinta egualitaria con l’originalità insopprimibile della persona umana, con la sua libertà di scelta, con la sua libertà d’azione, con la diversità caratteristica dei risultati del suo operare nella società.</p><p class="paragraph" data-counter="12" id="p-12">Un Partito, che, come la <span about="https://w3id.org/moro/enoam/data/131022/v1/mention-8" class="mention organization" id="mention-8" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> voglia favorire il cammino necessario ed irreversibile della piena valorizzazione di tutta la società umana, voglia contenere, realizzandone gli aspetti validi, la spinta rivoluzionaria, voglia attuare l’uguaglianza nel rispetto delle libertà e varietà sociali, e cioè come uguaglianza di possibilità e possesso dei valori base per ogni uomo, un tale Partito, dico, è impegnato ad un tempo in un’azione coraggiosa e, se necessario, impetuosa per rimuovere gli ostacoli all’affermazione piena di ogni valore nella società ed insieme a delineare le ragioni, i modi, le condizioni per la coesistenza ed il contemperamento di tutte le libertà.</p><p class="paragraph" data-counter="13" id="p-13">In questo senso un Partito sollecitato, come la <span about="https://w3id.org/moro/enoam/data/131022/v1/mention-9" class="mention organization" id="mention-9" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> ad una sostanziale revisione sociale e ad un autentico ampliamento delle zone di valore della società sino all’estremo limite, ma non nella forma di una travolgente ondata egualitaria, di un’angusta ed esclusiva funzione classista, di una mortificazione sostanziale dell’autonomia e dell’iniziativa dell’uomo, ha una più delicata ricerca da fare, una più difficile configurazione sociale da predisporre, un più complesso ed equilibrato programma di libertà e di potere dell’uomo da proporre.</p><p class="paragraph" data-counter="14" id="p-14">Lo strumento della libertà, usato per la rinuncia, la conquista, la giustizia, il riequilibramento e la valorizzazione dell’intera società, è, per la sua dignità, costruttività ed efficacia, lo strumento coerente e adatto per la liberazione della società e la creazione di un potere di popolo per la libertà. Alla democrazia è essenziale che la liberazione e valorizzazione della società sia un’autoliberazione, una libera, ragionevole, responsabile decisione del corpo sociale. È una via obbligata, quella della dignità e della costruzione spirituale, per giungere al risultato voluto. Fuori di questa strada, o, peggio, con la manomissione di questi valori, ogni costruzione di una società libera e giusta e tutta piena di valore è impossibile. Un Partito impegnato per la costruzione democratica deve curare la libertà come metodo non meno che la libertà come fine, deve sempre illuminare in modo integrale la persona con riguardo a tutte le esigenze della libertà umana. </p><p class="paragraph" data-counter="15" id="p-15">Garantire la libertà e assicurare l’unità</p><p class="paragraph" data-counter="16" id="p-16">La prima espressione della nostra visione democratica, particolarmente sottolineata dalla ispirazione cristiana del movimento, è il pluralismo sociale come conseguenza dell’insufficienza dello Stato a riassumere ed esaurire nel proprio schema il complesso dei rapporti sociali. Relazioni e forme associate, sospinte dai più diversi interessi, mosse in via dei più diversi fini, con le più diverse dimensioni, con i più vari significati, intrecciano tra loro in significativi rapporti tutte queste esperienze, sono sostanza di vita sociale, espressione della libera espansione della varia e ricca vocazione unitaria dell’uomo. Esse emergono limpidamente in una struttura sociale non unilaterale e chiusa, e contribuiscono potentemente ad esprimere il significato umano. Una democrazia, cioè un atto di rispetto per l’uomo, per ogni uomo, per tutto l’uomo, per tutte le esperienze in cui si esprime e si concreta la sua libertà, non può che riconoscere, difendere, arricchire, questo vasto e vario contesto sociale, non può che affrontare con serietà e fiducia il problema, certo difficile, dell’armonizzazione e delle compatibilità di queste libere articolazioni della realtà umana. Il problema della garanzia della libertà attraverso la sintesi delle libertà è certo sempre arduo, e tale che impegna la democrazia in un sapiente lavoro di equilibrio; ma particolarmente difficile è quello posto dalla molteplicità della vita sociale, dall’armonizzazione dei diversi piani ed interessi che in questa molteplicità si manifestano, dallo arricchimento che questa esperienza arreca all’esplicarsi della funzione coesiva dello Stato democratico. Non si tratta di una passiva registrazione, ma di un positivo rispetto, di un riconoscimento che lo Stato democratico fa di questa come della sua vera natura, sicché può dirsi che l’armonizzazione e la difesa di tutte le libertà, ed anche delle loro forme organiche e strutturali, rappresentano il segno dell’effettiva democraticità dello Stato, la sua puntuale rispondenza al compito storico che ad esso è affidato. Basta pensare che questo involge il tema dei rapporti con la famiglia, i sindacati, i partiti, per intendere quale vasta gamma di problemi esso proponga, quale direttiva di azione esso tracci alla <span about="https://w3id.org/moro/enoam/data/131022/v1/mention-10" class="mention organization" id="mention-10" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> nel suo compito di sviluppo democratico.</p><p class="paragraph" data-counter="17" id="p-17">La libertà umana non è solo individuale, ma sociale. La permanente vocazione sociale della libertà, che è comprovata da queste manifestazioni; la sintesi da realizzare non solo degli uomini ma dei gruppi; la ragione e il fine della libertà da ritrovare in ogni caso; la costruttività sociale della libertà in ogni forma da garantire, sono un rilevante aspetto della vita difficile, ma feconda, del regime democratico. La <span about="https://w3id.org/moro/enoam/data/131022/v1/mention-11" class="mention organization" id="mention-11" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> può puntare senza paura su queste esperienze, anche se talune di esse appaiano pericolosamente chiuse nel proprio particolare, e scarsamente capaci d’inserirsi in quel processo unitario che è indispensabile perché la democrazia non disperda, ma valorizzi la straordinaria ricchezza che è riposta nella sua varietà. La <span about="https://w3id.org/moro/enoam/data/131022/v1/mention-12" class="mention organization" id="mention-12" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> può puntare su queste esperienze, lasciar svolgere con fiducia la loro libera vita, lasciar perseguire i loro particolari fini, a patto che abbia a sostegno una vasta visione unitaria, come assicurazione che la varietà sia ripresa e valorizzata in una direzione lineare.</p><p class="paragraph" data-counter="18" id="p-18">Coerente a questo impegno di rispettare e sviluppare le libere e varie manifestazioni della vita sociale, di dare allo Stato un contributo multiforme di libertà è il rispetto per le articolazioni locali, per le gestioni autonome e riavvicinate di interessi particolari. Si ritrova qui il moltiplicarsi delle cerchie nelle quali si instaurano i rapporti sociali, il sovrapporsi senza interferenze, con opportune distinzioni ed integrazioni, dei piani diversi nei quali, a vario titolo, l’incontro avviene e le finalità di collaborazione e di ordine vengono perseguite. Si tratta di gestione di interessi comuni, in vario ambito, di carattere, come si dice, amministrativo, ma in realtà in largo senso politico per le loro implicazioni, per i loro collegamenti, per le finalità generali che perseguono.</p><p class="paragraph" data-counter="19" id="p-19">Il decentramento nella gestione degli interessi comuni, la determinazione di centri più vicini e più controllabili, la fiducia riposta nei direttamente interessati, sono altrettanti strumenti dell’avvicinamento del potere agli amministrati e dell’umanizzazione di esso come garanzia del suo retto fine. La definizione dell’ambito degli interessi da distinguere e da affidare alle speciali gestioni, la configurazione degli strumenti di amministrazione degli interessi, dei poteri, dei limiti, dei mezzi, dei rapporti, le garanzie di vigilante ma non soffocante controllo per il conseguimento del retto fine e della necessaria unità, sono un importante problema politico. Particolare cura ed attenzione dev’essere dedicata per garantire la libertà ed assicurare la unità di quelle articolazioni sociali che per la loro vastità, per l’entità degli interessi considerati, per l’eccezionale portata dei poteri esercitati nei compiti unitari e coordinatori dello Stato, sottraggono ad esso un vasto ambito di potere definendolo in sede autarchica per maggiore efficacia e rispondenza alla originale realtà sociale. Queste strutture autarchiche, per l’implicita funzione normativa, per il compito di ordinamento e di armonizzazione d’interessi, per la compiutezza degli interessi in gioco, hanno un particolare e stretto contatto con lo Stato. La <span about="https://w3id.org/moro/enoam/data/131022/v1/mention-13" class="mention organization" id="mention-13" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span>, nel promuovimento dello sviluppo democratico del Paese ed in osservanza con la sua originaria vocazione, è impegnata ad allargare in questo settore le iniziative d’autonomia e a dare ad esse un fondamento di competenza, di giusta delimitazione degli interessi, d’approfondimento degli insegnamenti amministrativi e dei portati tecnici dell’autonomia locale, di ravvivamento nella libertà del senso dello Stato e del riferimento alla comunità nazionale. Sono scuole dell’interesse comune, della libertà che, grado a grado, si compone nell’unità, e come tale devono essere coltivate.</p><p class="paragraph" data-counter="20" id="p-20">Lo Stato democratico, lo Stato del valore umano, lo Stato fondato sul prestigio di ogni uomo e che garantisce il prestigio di ogni uomo, è uno Stato nel quale ogni azione è sottratta all’arbitrio ed alla prepotenza, in cui ogni sfera d’interesse e di potere obbedisce ad una rigida delimitazione di giustizia, ad un criterio obiettivo e per sua natura liberatore; è uno Stato in cui lo stesso potere pubblico ha la forma, la misura e il limite della legge, e la legge, come disposizione generale, è un atto di chiarezza, è un’assunzione di responsabilità, è un impegno generale ed uguale. Nelle leggi perciò è sempre in qualche modo un principio di riconoscimento delle esigenze generali, ed in esse dei diritti dell’uomo e del suo posto nella vita sociale. Ma nella legge di uno Stato democratico c’è in più il processo di libertà che l’ha generata, per il dibattito da cui nasce, per la mediata e conquistata prevalenza di opinioni che la caratterizza, per la rispondenza a finalità umane, per la rispettosa adesione alla causa progressiva ed inesauribile della liberazione dell’uomo. Essa ha in sé in sommo grado il diritto di tutti, il valore di tutti, un principio obiettivo, una funzione liberatrice ed assicuratrice. È il regno del diritto come sottrazione all’arbitrio ed al casuale, del diritto giusto che costituisce il valore, realizza la libertà. Libertà di pensare, di muoversi, di fare, di progettare; libertà d’iniziativa in ogni ordine; potere di assumere la propria responsabilità nella vita sociale in un ordine obiettivo.</p><p class="paragraph" data-counter="21" id="p-21">In tutto ciò è l’ansia di libertà e di più compiuta attuazione democratica che si pone come esigenza fondamentale del nostro mondo, come integrazione e, in certo senso, come correttivo delle più ampie collaborazioni ed intese richieste oggi da un impegno di giustizia troppo categorico e complesso perché possa essere isolatamente assunto e disorganicamente condotto a termine. Benché queste ragioni di disciplina contro l’anarchia che mina la vita sociale e di organica coordinazione per fini sociali, siano dominanti e necessarie, il più largo spazio lasciato al gusto e al giudizio individuale, la più seria garanzia contro gli arbitrii del potere, la Magistratura al di sopra della pressione ed anche solo del sospetto di parzialità, la stampa libera di animare il dibattito secondo l’istanza critica del singolo e l’esigenza del pubblico, il dibattito per le leggi, sulle leggi, la garanzia dei modi e dei fini della solidarietà sociale, tutto questo è Stato di diritto che cresce e approfondisce il suo significato democratico.</p><p>Senso di responsabilità</p><p class="paragraph" data-counter="22" id="p-22">Questo processo non è forse sempre preparato in <span about="https://w3id.org/moro/enoam/data/131022/v1/mention-43" class="mention place" id="mention-43" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> con un coerente e contemporaneo sviluppo delle energie morali, del senso di responsabilità, del senso del limite, delle ragioni della convivenza, della forza e della dignità della tradizione, la quale fa da correttivo ad una indefinita espansione libertaria ed infine egoistica; ma è pur certo che questo mondo è in cammino con ritmo veloce ed inarrestabile, che questo è segno di civiltà, che questo moto non dev’essere contrastato, ma accompagnato, condizionato dal di dentro, arricchito da ragioni morali, ricondotto, per la via della responsabilità personale, alle ragioni collettive. Chi, per liberare l’uomo, vuol dissolvere la tradizione e mutare radicalmente il costume, prende a battere la strada della dispersione della libertà, che nega se stessa ed affonda nelle sabbie mobili dell’irresponsabilità e dell’anarchia. Sulla <span about="https://w3id.org/moro/enoam/data/131022/v1/mention-14" class="mention organization" id="mention-14" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> incombe anche in questo campo un compito decisivo, un indeclinabile dovere d’intervento e di garanzia, perché su essa posa la massima responsabilità dell’attuazione democratica in <span about="https://w3id.org/moro/enoam/data/131022/v1/mention-44" class="mention place" id="mention-44" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> ed essa può adempierla proprio senza disperdere risorse morali, senza incidere sulla tradizione, senza intaccare quel costume di interiore ritegno e di personale autocontrollo, sul quale terreno veramente si può fare opera efficace di democrazia.</p><p class="paragraph" data-counter="23" id="p-23">Il mondo morale al quale la <span about="https://w3id.org/moro/enoam/data/131022/v1/mention-15" class="mention organization" id="mention-15" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> attinge, la sua permanente sensibilità per le ragioni collettive, la sua repugnanza per i moti incomposti e dispersivi della rivoluzione, la sua fiducia in una pacifica evoluzione della libertà nel mondo, tutto ciò permette alla <span about="https://w3id.org/moro/enoam/data/131022/v1/mention-16" class="mention organization" id="mention-16" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> di operare senza scosse, senza allarmi, senza pericolo di unilateralità e di dispersione per la piena attuazione dello Stato democratico, per la rispondenza di tutta la legislazione alla Costituzione, per l’attuazione delle garanzie costituzionali, per il prestigio e l’efficacia degli organi rappresentativi, per l’indipendenza della Magistratura, per l’orientamento democratico della Pubblica Amministrazione, per la libertà di stampa, per un sempre più libero e fecondo dibattito politico e culturale, per il rispetto delle forme di democrazia diretta, per il libero gioco dei partiti, per la partecipazione delle masse alla vita democratica.</p><p class="paragraph" data-counter="24" id="p-24">Ma la democrazia non è soltanto espressione di libera iniziativa, di rapporto regolato, di tutela della persona, di espansione dello spazio umano nella società, non è solo espressione della libertà, insomma, ma anche approfondimento della dignità umana nel suo pieno significato, nelle sue integrali aspirazioni ed esigenze, nella sua spinta di espansione e di partecipazione ai beni del mondo.</p><p class="paragraph" data-counter="25" id="p-25">Visione di giustizia limpida e intransigente</p><p class="paragraph" data-counter="26" id="p-26">I due moti, del resto, sono paralleli e interdipendenti; il cammino innanzi dell’uno sollecita il progresso dell’altro, ed ogni arresto comporta un generale ritardo nel ritmo ascendente della vita umana. Si valorizza l’uomo ampliandone l’iniziativa, accrescendone le garanzie, assicurandolo, per così dire, contro interferenze ed oppressioni della vita sociale, ma anche accrescendone la ricchezza di beni, anche facendolo partecipe, oltre che di potere, di valori umani, di espansione e ricchezza di vita. La vita sociale è spinta a realizzare la maggiore possibile partecipazione di tutti ai suoi beni. Lo Stato democratico avvera se stesso e si sviluppa e si perfeziona nel realizzare una giustizia sostanziale nei rapporti umani, più beni nella società, più beni a ciascuno nell’equilibrio e nell’ordine sociale.</p><p class="paragraph" data-counter="27" id="p-27">Per questo scopo lo Stato democratico impegna le sue leggi di giustizia e la sua azione coordinatrice, propulsiva ed attiva; struttura la propria organizzazione e la impegna a colmare le ingiustizie, a superare i dislivelli, a generalizzare le possibilità di azione e di espansione, a creare le condizioni perché ogni uomo sia presente e conquisti la sua parte di beni secondo giustizia.</p><p class="paragraph" data-counter="28" id="p-28">È opera di leggi e di struttura sociale: è coordinamento efficace rivolto a fare in modo che nessuno resti estraneo alla ricchezza della vita sociale. Ciò richiede una visione di giustizia, una tensione ideale che superi la forza dell’abitudine e la resistenza del privilegio; ed insieme è una formidabile preparazione tecnica, un impegno esecutivo che sostenuto da queste ragioni ideali, avendo in vista questi obiettivi, generalizzi l’istituzione e la preparazione tecnica, coordini e valorizzi gli strumenti di produzione, garantisca ed aiuti il lavoro, aumenti la produzione, espanda la vita economica su una base di sicurezza sociale, distribuisca i beni economici in modo equo, arricchisca la persona anche nell’ordine spirituale e culturale, restituisca all’uomo il senso della sua dignità personale, della sua funzione di cittadino e, insieme, il gusto della libertà che alimenta e muove l’incessante progresso della vita sociale.</p><p class="paragraph" data-counter="29" id="p-29">Una visione, dunque, di giustizia; una limpida ed intransigente valutazione che, senza in nulla indulgere ad un egualitarismo astratto e demagogico, chiarisca le reali esigenze del progresso democratico.</p><p class="paragraph" data-counter="30" id="p-30">E poi, appunto, un’accorta strumentazione tecnica, che non può, essa stessa, che essere sostenuta ed animata da questa tensione ideale, un’accorta preparazione, un’organica mobilitazione di energie, una espansione, insomma, scientifica, tecnica, produttiva, modernamente intesa con il necessario seguito di adattamento amministrativo, di concreta coordinante azione di governo, di predisposizione di organiche prospettive di sviluppo, di arricchimento generale e di giustizia. Quanta parte abbiano, strumentalmente, in relazione a questi sviluppi, una adeguata preparazione professionale ed una vigorosa attività di ricerca scientifica e tecnica c’è appena bisogno di dire.</p><p class="paragraph" data-counter="31" id="p-31">La maggiore disponibilità di beni è frutto di preparazione scientifica e tecnica a tutti i livelli. Proprio la scuola si mette a servizio della vita, della espansione dell’economia e del progresso sociale che ne consegue se l’azione di sviluppo sia sorretta da criteri di giustizia e democraticamente controllata nel dibattito parlamentare, politico e sindacale. Ma una scuola per tutti, una scuola, sul fondo comune, articolata secondo le vocazioni, secondo le competenze, secondo le esigenze sociali, un incremento ed una diffusione della cultura, una immissione progressiva, il più possibile rapida, delle masse nel circuito culturale, spirituale ed educativo, è cosa di per sé di straordinaria importanza per l’arricchimento dell’uomo, per la concreta affermazione della dignità umana. Un organico sviluppo espansivo della scuola, una sua garantita diffusione secondo le necessità personali e sociali, il suo improrogabile miglioramento tecnico-didattico, il suo adeguamento qualitativo, la ragionevole modernizzazione della sua struttura, lo sviluppo della cultura fino ai gradi più alti, tutto ciò è autentico progresso democratico, compito proprio dello Stato democratico e perciò impegno della <span about="https://w3id.org/moro/enoam/data/131022/v1/mention-50" class="mention organization" id="mention-50" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">DC</span>.</p><p class="paragraph" data-counter="32" id="p-32">Il riscatto dall’ignoranza e dall’incapacità tecnica, da realizzare attraverso uno sforzo organico, tecnico e politico che impegni tutta la nostra società, insieme con il riscatto dall’ozio degradante, di chi non è posto in condizioni dalle strutture sociali di dare il suo apporto alla ricchezza della collettività per goderne i frutti, questi sono, nella situazione storica, i più alti ed urgenti compiti di giustizia dei quali la <span about="https://w3id.org/moro/enoam/data/131022/v1/mention-17" class="mention organization" id="mention-17" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> deve promuovere l’adempimento. Le ingiustizie stridenti, lo stanco ritmo produttivo di alcuni settori della vita sociale, l’ignoranza e l’ottusità, la deprecabile chiusura ai beni spirituali, devono essere superati con l’impegno rapido e conclusivo delle leggi e dell’azione di governo. E nel superamento delle inammissibili sperequazioni dei singoli, nello sforzo di rendere non piattamente eguale, non assurdamente livellata, ma più continua e coerente la vita sociale, nel sollevare il tono della vita economico-sociale delle zone più stanche del Paese, nel rianimare, a vantaggio di tutti, con la collaborazione di tutti, quei settori dell’economia e della vita sociale che sono, per cause varie, rimasti indietro nel progresso della vita nazionale, questo è compito della <span about="https://w3id.org/moro/enoam/data/131022/v1/mention-18" class="mention organization" id="mention-18" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> Tema sociale, tema tecnico, ma anche tema politico. L’unificazione economica, alla quale siamo impegnati anche in vista di più vaste unità da realizzare, e che postulano appunto un’<span about="https://w3id.org/moro/enoam/data/131022/v1/mention-45" class="mention place" id="mention-45" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> economicamente e socialmente unita per affrontare con successo il difficile compito, è ad un tempo unificazione politica autentica del nostro Paese, sviluppo democratico della più intensa efficacia, processo di liberazione di vasti ambienti finora sottratti alla cittadinanza ideale e convinta della Patria ed al dibattito libero e costruttivo sul terreno politico.</p><p class="paragraph" data-counter="33" id="p-33">La <span about="https://w3id.org/moro/enoam/data/131022/v1/mention-19" class="mention organization" id="mention-19" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> che ha benemerenze storiche, ingiustamente disconosciute, polemicamente diminuite nella voluta ignoranza delle difficoltà che si son dovute superare in questa formidabile opera di compensazione storica e modernizzazione del Paese, è ancora impegnata con il piano della scuola e le leggi modificatrici dell’ordinamento scolastico<sup><a href="#curatornote-1" id="curatornote-ref-1">[1]</a></sup>, con l’adeguamento del piano Vanoni<sup><a href="#curatornote-2" id="curatornote-ref-2">[2]</a></sup> alle nuove necessità, con il secondo tempo del riscatto del Mezzogiorno, a creare nel prossimo decennio, sulla base della sua ispirazione e del suo programma, le condizioni di sviluppo democratico, che mettano l’<span about="https://w3id.org/moro/enoam/data/131022/v1/mention-46" class="mention place" id="mention-46" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> sul piano delle Nazioni più progredite e l’inseriscano con dignità ed efficacia nelle più vaste intese in atto tra i popoli ed in quelle altre che un ragionevole sviluppo della evoluzione in corso potrebbe determinare.</p><p class="paragraph" data-counter="34" id="p-34">Costruzione dello Stato come punto di partenza</p><p class="paragraph" data-counter="35" id="p-35">Lo Stato democratico è un fenomeno espansivo, non un mondo chiuso. L’esclusivismo dei confini, nel senso rigido delle vecchie dottrine sulla sovranità, ne negherebbe la natura, ne contrasterebbe il profondo significato umano e l’afflato universale che è la ragion d’essere e la spinta della compiuta liberazione che in esso e per esso si realizza. La costruzione democratica dello Stato è dunque non un punto di arrivo, ma solo un punto di partenza. Senza disconoscere la grandiosità del fenomeno per cui esso appare felice superamento di egoismi, affermazione di un’idea universale, espansione nella giustizia delle personalità umane, certo è che lo Stato democratico nega in radice, non per calcolo, ma per principio, la rozza chiusura dello Stato totalitario.</p><p class="paragraph" data-counter="36" id="p-36">Tra le libertà essenziali che lo Stato democratico afferma con la sola sua esistenza è la libertà di comunicare. Tra i valori proprii dell’uomo, di ogni uomo in regime democratico, è quello di espandersi e di ritrovarsi con altri senza ostacoli di confine in una comprensione reciproca ed in una vitale intesa.</p><p class="paragraph" data-counter="37" id="p-37">Perciò lo Stato democratico ha la vocazione della pace, ma ha soprattutto la vocazione dell’intesa e del lento fecondo dibattito ad ogni livello, tra le opinioni pubbliche ed i singoli, per rendere possibile la pace su basi di comprensione e di collaborazione.</p><p class="paragraph" data-counter="38" id="p-38">Lo Stato democratico dunque si definisce anche al suo confine in ragione della sua capacità di superarlo. È esso aperto sul mondo nella misura in cui esso è fatto dall’uomo e per l’uomo. Questa apertura concorre a definirne la democraticità, a rendere effettivo e compiuto il servizio reso all’uomo nella sua anima universale; perciò lo Stato democratico non si costruisce se non con l’impegno ad estendere dall’interno all’esterno la circolazione delle idee, il riconoscimento dell’altro, la valorizzazione dell’uomo. E lo sviluppo democratico è anche misurato in ragione delle prospettive che lo Stato apre verso questi nuovi orizzonti. Prospettive che appunto lo Stato, nella sua dominante posizione, ha il dovere di schiudere all’iniziativa dei singoli e ad ogni altra forma di sociale incontro. Questo contatto si instaura mediante la garanzia e l’incoraggiamento della libera circolazione degli uomini e delle idee, il riconoscimento di una vocazione universale dell’uomo e della cultura, una linea politica di non soffocante deformazione della realtà altrui, il superamento del nazionalismo, il fiducioso contatto.</p><p class="paragraph" data-counter="39" id="p-39">Anche per questo aspetto la <span about="https://w3id.org/moro/enoam/data/131022/v1/mention-20" class="mention organization" id="mention-20" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> può fare suo e condurre all’attuazione l’impegno di costruzione dello Stato democratico, come realtà aperta alle intese, agli inserimenti ed ai coordinamenti della realtà internazionale.</p><p class="paragraph" data-counter="40" id="p-40">L’azione politica dei cattolici italiani, quale largamente si esprime nel Partito della <span about="https://w3id.org/moro/enoam/data/131022/v1/mention-0" class="mention organization" id="mention-0" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>, esplicandosi secondo un serio principio di autonoma responsabilità e secondo un’alta ispirazione ideale, rappresenta di per se stessa un’efficace collaborazione, un fecondo impegno per la costruzione dello Stato democratico in <span about="https://w3id.org/moro/enoam/data/131022/v1/mention-47" class="mention place" id="mention-47" property="dcterms:references" resource="https://w3id.org/moro/enoam/data/italia" typeof="deo:Reference">Italia</span>. Essa è un riconoscimento del valore dello Stato, un’accettazione a porsi, pur nell’ambito, ed anzi proprio nell’ambito di quella alta ispirazione − direi, in coerenza ad essa − sul terreno del significato e della funzione dello Stato, degli interessi che esso soddisfa, delle ragioni che tutela, dell’opera di unità, di incivilimento e di riscatto che esso persegue.</p><p>I cattolici nello Stato</p><p class="paragraph" data-counter="41" id="p-41">Non riduzione ad esso della dimensione umana, ma riferimento ad esso del valore dell’uomo e ritrovamento agevole dello Stato nell’uomo e dell’uomo nello Stato. E quindi lo Stato, con tutti i rischi di involuzione e di impoverimento morale che gli eccessi della sua organizzazione, le deformazioni della sua struttura, la sempre possibile deviazione dal suo alto fine di unità nella libertà comportano, si realizza tendenzialmente e in sempre maggior misura nello sforzo di progresso, di libertà, di umanità, di democrazia. Che i cattolici vi si inseriscano nella piena professione delle loro idealità, del loro modo di concepire, di misurare e di valorizzare i rapporti umani, vi si inseriscano accettando il confronto democratico delle opinioni, la legge permanente del metodo democratico, ad esso affidando sul terreno degli interessi cui provvede e delle esigenze che soddisfa la realizzazione della propria intuizione, tutto ciò è importantissimo insostituibile contributo alla attuazione della democrazia, alla costruzione dello Stato democratico in <span about="https://w3id.org/moro/enoam/data/131022/v1/mention-48" class="mention place" id="mention-48" property="dcterms:references" resource="https://w3id.org/moro/enoam/data/italia" typeof="deo:Reference">Italia</span>.</p><p class="paragraph" data-counter="42" id="p-42">E ciò è in tanta parte compito ed altissima e delicatissima responsabilità della <span about="https://w3id.org/moro/enoam/data/131022/v1/mention-1" class="mention organization" id="mention-1" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>. L’assenza dei cattolici dalla vita politica italiana, una posizione di diffidenza e di spirituale estraneità di fronte ai grandi problemi dello Stato, della coordinazione degli interessi, dello sviluppo della società, sarebbero una insostenibile amputazione, una condanna alla sterilità della democrazia italiana. La presenza dei cattolici sul terreno politico, invece, la loro vigorosa assunzione di responsabilità, l’accettazione di tradurre gli ideali cristiani in concreta ispirazione politica per l’ordinamento e lo sviluppo della società italiana, l’accettazione del metodo e delle finalità democratiche come in tutto rispondenti, al di là di interessate od ingenue deformazioni, a quelle idealità, ed anzi proprio ritraenti da esse, dal vigore morale in esse implicito, dalla significativa coerenza che esse possono ispirare, una particolare efficacia costruttiva della democrazia, tutto questo significa garanzia ed arricchimento della democrazia italiana.</p><p class="paragraph" data-counter="43" id="p-43">Se si supera l’ostacolo della diffidenza, se si prende coraggiosamente e conseguentemente la propria posizione, quello che poteva apparire remora diventa spinta motrice, quello che poteva apparire minaccia diventa garanzia, garanzia di compiutezza e di profondità, insomma una conquista per la democrazia.</p><p class="paragraph" data-counter="44" id="p-44">Compito e responsabilità, si diceva, della <span about="https://w3id.org/moro/enoam/data/131022/v1/mention-21" class="mention organization" id="mention-21" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> Questa altissima visione ha da tradursi infatti in un programma, ha da aderire alla realtà sociale, ha da farsi una storia, ha da assumere delle autonome iniziative con tutti i rischi che esse comportano, ma con tutta l’efficacia positiva della costruttiva esperienza che così si viene svolgendo. E questo compito si esplica con la capacità di sollecitazione e di attrazione dell’elettorato cattolico da parte della <span about="https://w3id.org/moro/enoam/data/131022/v1/mention-22" class="mention organization" id="mention-22" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> al di fuori di forzate ed effimere convergenze, nella forza generatrice di robuste convinzioni e di radicate adesioni, nella quotidiana ricerca di una rispondenza profonda dell’azione politica − pur legata, come essa è per natura, alla contingenza − alle alte ispirazioni e agli ideali, nella evidente costruttività e coerenza di un lavoro che incida con chiare finalità umane nel tessuto della vita sociale, nella dignità e serenità (una serenità che non esclude gli ardimenti) di un’azione politica che corrisponda al livello morale della ideologia e dell’ambiente da cui essa prende le mosse.</p><p class="paragraph" data-counter="45" id="p-45">La <span about="https://w3id.org/moro/enoam/data/131022/v1/mention-23" class="mention organization" id="mention-23" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> ha certo la difficile e impegnativa funzione di indirizzare, sul terreno politico, l’elettorato cattolico, la responsabilità di guidarlo nelle sue scelte, d’inserirlo nel dibattito democratico, di persuaderlo con la costruttività e la coerenza del proprio programma politico, di difenderlo contro interessate deformanti sollecitazioni, assicurarlo che la sua unità non è una rinuncia, né una dispersione di forze, né un tradimento delle ispirazioni e dei valori fondamentali dei quali i cattolici sono portatori nella vita pubblica.</p><p class="paragraph" data-counter="46" id="p-46">Ma questa funzione di guida, questa posizione di responsabilità, dalla cui concreta efficacia dipende in tanta parte l’inserimento dei cattolici nella vita democratica e 1’arricchimento e l’assicurazione della democrazia che ne consegue, l’efficacia, dicevo, di essere guida nelle scelte decisive dei cattolici sul terreno democratico, è legata alla capacità rappresentativa, alla dignità morale, all’attitudine a determinare risonanze della <span about="https://w3id.org/moro/enoam/data/131022/v1/mention-24" class="mention organization" id="mention-24" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> </p><p class="paragraph" data-counter="47" id="p-47">L’elettorato cattolico non ha, nella sua ispirazione, nella sua verità, nessun motivo per non essere profondamente interessato e legato allo sviluppo economico-sociale, al moto ascensionale del popolo, all’espansione della libertà, al progresso democratico, ma esso ha diritto di chiedere un tono, un rispetto, un linguaggio. La <span about="https://w3id.org/moro/enoam/data/131022/v1/mention-25" class="mention organization" id="mention-25" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> ha sempre saputo trovare questo tono e parlare questo linguaggio, ha saputo sempre dare, e deve continuare a saper dare, con la sua dignità, quella garanzia di ordine morale la quale, oltre che essere doverosa obiettivamente, è il giusto corrispettivo per un grande servizio reso alla democrazia italiana con l’interpretare con concreta efficacia storica e con evidente forza persuasiva le profonde aspirazioni democratiche di una parte così rilevante e così significativa dell’elettorato italiano.</p><p>La D.C. respinge ogni totalitarismo</p><p class="paragraph" data-counter="48" id="p-48">Le responsabilità della <span about="https://w3id.org/moro/enoam/data/131022/v1/mention-27" class="mention organization" id="mention-27" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> per quanto attiene allo sviluppo democratico del Paese sono dunque notevoli, molteplici ed interferenti. Sono le responsabilità e le conseguenti possibilità di un Partito che non solo non ha diaframmi, ma ha invece una concreta prospettiva di penetrazione nel vasto settore dell’elettorato ispirato alla ideologia ed alla fede cristiane.</p><p class="paragraph" data-counter="49" id="p-49">Un Partito che ha parimenti una particolare possibilità di efficace attuazione di idealità democratiche anche in settori non ancora totalmente inseriti o non ancora inseriti, in piena consapevolezza nel circuito democratico del Paese. L’azione di conquista democratica nel Mezzogiorno, un ragionevole livellamento sociale del Paese con progressiva eliminazione delle zone d’ombra in cui meno viva corra la linfa della libertà e della dignità umane, l’azione di Partito e di Governo, non tanto nel seguito episodico di provvidenze e riforme, quanto nello spirito e nel tono per dare piena cittadinanza democratica alle categorie lavoratrici, l’attribuzione di un peso ai lavoratori: tutto questo è nelle possibilità e nei compiti della <span about="https://w3id.org/moro/enoam/data/131022/v1/mention-28" class="mention organization" id="mention-28" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span></p><p class="paragraph" data-counter="50" id="p-50">Possibilità che sono di essa e non di altri, compiti nei quali essa pertanto non potrebbe accettare surrogazioni. Per la sua forza, la sua autorità, la sua ispirazione, la sua penetrazione, la sua azione di Governo, la sua capacità di assicurare l’attuazione democratica nell’ordine e nel rispetto di tutti i diritti umani, la <span about="https://w3id.org/moro/enoam/data/131022/v1/mention-29" class="mention organization" id="mention-29" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> ha una funzione dominante ed insostituibile nella vita democratica del Paese.</p><p class="paragraph" data-counter="51" id="p-51">Lanciando brevemente lo sguardo sulla concreta realtà politica del nostro Paese, potremo vedere con quali prospettive, con quali limitazioni, con quali rischi si svolga l’impegno di costruzione democratica della <span about="https://w3id.org/moro/enoam/data/131022/v1/mention-30" class="mention organization" id="mention-30" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> Non sarà inutile ricordare, da un lato, la permanente resistenza di forze politiche che potranno anche di volta in volta accettare provvedimenti e misure utili ai fini dello sviluppo democratico del Paese, ma non potranno mai accogliere questi sviluppi nella loro rigorosa coerenza ed organicità, né potranno, per insufficiente ispirazione, accettare con assoluta sincerità e nel suo pieno significato lo spirito nuovo, di autentica eguaglianza morale, di effettiva giustizia, che va instaurandosi in tutte le articolazioni nei rapporti sociali. Dall’altro, occorre ricordare l’insidia e la minaccia del comunismo che sappiamo organicamente negato all’iniziativa ed alla libertà di scelta dell’uomo, all’agile movimento della vita sociale, al dibattito che non abbia soluzioni obbligate e possa perennemente ritornare su se stesso e contraddirsi, chiuso infine al valore definitivo ed originale della persona. Ed il comunismo è chiamato, in una società aperta al progresso nella libertà, come vogliamo sia la nostra, come dev’essere quella di cui la <span about="https://w3id.org/moro/enoam/data/131022/v1/mention-31" class="mention organization" id="mention-31" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> assume la responsabilità, è chiamato, dicevo, ad occupare il suo posto nella vasta area della libertà, a fruire degli ordinamenti dello Stato di diritto, ad avvalersi nella sua azione politica di quelle articolazioni, di quelle strutture particolari che sono manifestazione concreta e strumento di crescita della democrazia, contro la quale in definitiva l’iniziativa comunista si rivolge.</p><p class="paragraph" data-counter="52" id="p-52">Dovrà per questo la <span about="https://w3id.org/moro/enoam/data/131022/v1/mention-32" class="mention organization" id="mention-32" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span>, nella sua responsabilità di fautrice dello sviluppo democratico del Paese, temere i rischi della utilizzazione della libertà a fini eversivi, al punto di rinunziare − come qualcuno vorrebbe, arrendendosi di fronte alle prime difficoltà − a quelle istituzioni, articolazioni e garanzie che sono espressioni di libertà? Sostituire a quella piattaforma aperta e sensibile di sviluppo democratico un’organizzazione chiusa in diffidente difesa e che esaurisca i fermenti creativi del dialogo democratico? Una impostazione anticomunista rabbiosamente negativa disperderebbe oltre tutto l’alto valore educativo della libertà, instaurerebbe, per forza di cose, un sistema chiuso ed oppressivo nel quale la democrazia non potrebbe vivere, porrebbe il problema della possibilità effettiva di coesistenza e compenetrazione della libertà e del progresso sociale. Noi dobbiamo dire e mostrare in maniera chiara che la via della libertà è per noi sempre aperta, e che la via della libertà è la sola che conduce al progresso e alla giustizia.</p><p>Impeto rinnovatore</p><p class="paragraph" data-counter="53" id="p-53">Sta a noi resistere, dando una garanzia definitiva al Paese, come del resto è stato fatto, pur con inevitabili imperfezioni, in questi anni, alla pressione ed alla sollecitazione interessate che vorrebbero riscontrare, facendo violenza al Cristianesimo, al suo spirito informatore della vita sociale ed alla sua storica esperienza di libertà, non so quale entità di natura, non so quale fondo comune tra forze cristiane e democratiche ed altre schierate in difesa, se non di privilegi, almeno di una chiusa ed angusta visione della vita sociale, nella quale si isterilisce tra l’altro il valore di quella tradizione, il senso profondo e non superficiale, di quei valori del nostro passato che sono tutti, nella loro integrità, un fermento rinnovatore, una garanzia non della forma ma della sostanza della concezione del mondo.</p><p class="paragraph" data-counter="54" id="p-54">La <span about="https://w3id.org/moro/enoam/data/131022/v1/mention-33" class="mention organization" id="mention-33" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span>, pur avendo presente i rischi mortali che il comunismo comporta per il nostro Paese e il nostro sistema di civiltà, ritiene che a fronteggiare la minaccia valga solo, in modo efficace e duraturo, l’impeto rinnovatore, la spinta democratica, la vocazione popolare del Partito. Un Partito cioè non di chiusi interessi, non di disorganiche ed ingiuste visioni della realtà sociale, non di meschine, labili e improduttive difese contro la minaccia totalitaria ed eversiva, ma un Partito di popolo, di coordinati interessi, di assicurata espansione sociale, di libero dibattito, di affermazione dell’uomo nella sua libertà e dignità. Non è una furberia che fa accelerare i tempi nella gara contro la dittatura, non è un calcolo di convenienza, ma è l’assunzione di un dovere storico di fronte al Paese, il cui adempimento chiede di essere giudicato nel suo obiettivo valore per lo spirito che lo anima e per il contributo di opere e di realizzazioni al servizio della libertà umana.</p><p class="paragraph" data-counter="55" id="p-55">La <span about="https://w3id.org/moro/enoam/data/131022/v1/mention-34" class="mention organization" id="mention-34" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> non può non avere consapevolezza delle sue preminenti responsabilità di fronte al Paese; dovere di governo, dovere di generale conduzione della vita pubblica, dovere di rendere impossibile l’unica alternativa alla <span about="https://w3id.org/moro/enoam/data/131022/v1/mention-35" class="mention organization" id="mention-35" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span>, quella antidemocratica del comunismo. Ma nell’esplicazione di questa funzione, specie nelle condizioni difficili che di volta in volta la contingenza politica riserva, la <span about="https://w3id.org/moro/enoam/data/131022/v1/mention-36" class="mention organization" id="mention-36" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> riconferma il suo inderogabile impegno di contribuire ancora allo sviluppo democratico, di garantirlo mediante la sua continuata attuazione contro la minaccia totalitaria, di dare ad ogni sua iniziativa questa ispirazione, di far giudicare in rapporto a questo obiettivo ogni sua opera. In funzione di questo impegno inderogabile sono le sue collaborazioni come la sua solitudine; in funzione di questo impegno sono così la sua capacità di contatti come l’esclusiva responsabilità. </p><p>Responsabilità della D.C.</p><p class="paragraph" data-counter="56" id="p-56">E ciò in base ad una fiducia in se stessa che non è né facilona né nutrita d’inammissibile orgoglio, ma solo fondata su un dovere inderogabile, su un interesse nazionale ed umano che non può essere disatteso. Poiché appunto non si tratta di un esclusivismo di comodo, di un’irresponsabile presunzione, di una chiusura dello spirito, l’assunzione della responsabilità di difesa e crescita democratica da parte della <span about="https://w3id.org/moro/enoam/data/131022/v1/mention-38" class="mention organization" id="mention-38" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> si accompagna all’augurio, al di fuori di ogni chiusura di partito, che si moltiplichino e che possano anche fecondamente confrontarsi e gareggiare nel dibattito democratico, in base al significato ed alla ispirazione di ciascuna, forze politiche animate, sulle basi di una intransigente ed esplicita chiusura verso ogni insidia e minaccia alla libertà, da altre idee umane, da una sicura ispirazione democratica, dalla volontà ferma di rendere giustizia all’uomo.</p><p class="paragraph" data-counter="57" id="p-57">La <span about="https://w3id.org/moro/enoam/data/131022/v1/mention-39" class="mention organization" id="mention-39" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> fino a che queste condizioni non siano realizzate e proprio anche affinché queste condizioni si realizzino, ponendo su basi di consenso largo e sicuro la democrazia italiana, la <span about="https://w3id.org/moro/enoam/data/131022/v1/mention-40" class="mention organization" id="mention-40" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> tiene fermamente le sue posizioni per garantire le condizioni minime indispensabili e permanenti dello sviluppo democratico in <span about="https://w3id.org/moro/enoam/data/131022/v1/mention-49" class="mention place" id="mention-49" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> e per porre ancora una volta un problema di coerenti e salde posizioni che altri finalmente assuma a difesa della democrazia italiana.</p><p class="paragraph" data-counter="58" id="p-58">E poiché in ogni punto abbiamo incontrato l’impegno del Partito per la determinazione vigile e mobile del suo programma, da adattare costantemente alle esigenze nuove e da ispirare di continuo a una più alta comprensione della giustizia, occorre concludere su questo punto. Il Partito, dunque come fatto morale, come fenomeno democratico, come strumento di giustizia della società umana.</p><p class="paragraph" data-counter="59" id="p-59">Il Partito innanzitutto come fatto morale per l’altezza della sua ispirazione, che i valori morali include come determinati e irrinunciabili e ad essi si affida come a strumento caratterizzante della azione politica, come a coefficienti di un programma di giustizia non ancorato a concezioni unilaterali dell’uomo ed a calcoli di convenienza politica, come a fermenti vitali che concorrono a tenere l’azione del Partito a livello del grande compito e ne assicurano la compagine unitaria in vista dei fini da raggiungere. Senza questa rispondenza tra il compito e lo strumento, senza una certa assimilabilità fra il travaglio morale del progresso democratico e il significato morale dell’incontro degli uomini che così si pongono al servizio del bene comune, mancherebbe al Partito la lena, la riserva spirituale necessaria al lavoro di costruzione in profondo dello Stato democratico. Perché non è un ordine esteriore da stabilire, una potenza da difendere e svolgere, è l’uomo da liberare, è un progresso morale nella società, il solo vero progresso da assicurare. Ed è anche, e ha da essere il Partito, una forza democratica, tale cioè che proponga e risolva problemi interni di ordinamento, di definizione di linee programmatiche, di coesistenza.</p><p class="paragraph" data-counter="60" id="p-60">Anche esso progredisce e si afferma nella valorizzazione di tutti i suoi elementi, nell’uguaglianza dei diritti, nell’accettazione dei doveri, nella solidarietà cordiale, nella riduzione del molteplice alla unità e sia pure a una unità che ha da comprovare e verificare ogni momento la sua validità, per rinnovarsi se necessario. Perché programma, struttura, organi direttivi, modo di presentarsi e di operare tutte queste cose possono cambiare; ma non muta l’esigenza dell’unità, la ragione decisiva dell’unità che incide sulla realtà sociale e la modifica, di giorno in giorno, nel cammino ascensionale della democrazia.</p><p class="paragraph" data-counter="61" id="p-61">La ragione dell’unità non può mutare e non può mutare il modo di ritrovarla, di ritrovarla a ogni momento, attraverso il dibattito, la uguaglianza, la disciplina, il sacrificio dei singoli per fare l’unità, perché l’unità del Partito si sacrifichi a sua volta per il bene e il progresso del Paese. Tanta parte del processo creativo dello Stato democratico è infatti educazione, persuasione, sprigionamento di energie morali. Educazione e persuasione nel processo formativo della legge attraverso il dibattito politico e l’acquisizione attraverso la libera scelta del corpo elettorale; educazione e persuasione nell’attuazione delle leggi; educazione e persuasione perché emerga l’uomo, quello che deve emergere, nelle sue caratteristiche spirituali. Perciò mentre la vita politica impone sovente scelte rapide, decisioni impegnative, azioni penetranti e vistose; mentre esige che si coltivi l’orgoglio del Partito, la sicurezza di sé, la fiducia della rapida e decisiva incidenza della propria iniziativa, non sarà male che, come correttivo di queste pur legittime esigenze, in contropartita ad esse, il Partito, nei momenti migliori, si soffermi in una visione più distesa e obiettiva dei fattori sociali determinanti, delle ragioni di resistenza e di comprensione, delle sfumature sottili della psicologia, dell’orgoglio e della personalità umana e affidi, almeno in parte, il successo della propria opera, all’azione lenta, ma potente, ed infine irresistibile, di quelle ragioni morali che un partito, e soprattutto un Partito come la <span about="https://w3id.org/moro/enoam/data/131022/v1/mention-2" class="mention organization" id="mention-2" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>, porta con sé, per il suo nome e per il suo impegno, e coltiva in sé e in sé invera, perché su questa solida base possa poggiare un’azione politica ordinata e incisiva per un vasto progresso nella civiltà umana.</p><ol id="curatorNotes"><li about="https://w3id.org/moro/enoam/data/131022/v1/curatornote-1" id="curatornote-1" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Con Aldo Moro ministro della Pubblica istruzione, il Governo Fanfani II (1 luglio 1958 - 14 febbraio 1959) aveva presentato il <em>Piano per lo sviluppo della scuola nel decennio dal 1959 al 1969 </em>(disegno di legge n. 129 del 22 settembre 1958). <a href="#curatornote-ref-1">↑</a></li><li about="https://w3id.org/moro/enoam/data/131022/v1/curatornote-2" id="curatornote-2" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Schema di sviluppo dell’occupazione e del reddito (1955-1964), mai tradotto in misure concrete di programmazione economica, che prende il nome dall’economista e uomo politico della Dc Ezio Vanoni (1903-1956). <a href="#curatornote-ref-2">↑</a></li></ol></body></html>