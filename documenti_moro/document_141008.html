<!DOCTYPE html>
<html><head prefix="rdfs: http://www.w3.org/2000/01/rdf-schema# owl: http://www.w3.org/2002/07/owl# foaf: http://xmlns.com/foaf/0.1/ wdt: http://www.wikidata.org/prop/direct/ dcterms: http://purl.org/dc/terms/ skos: http://www.w3.org/2004/02/skos/core#"><meta charset="utf-8"/><meta content="width=device-width, initial-scale=1.0" name="viewport"/><meta content="https://creativecommons.org/licenses/by-nc/4.0" name="dcterms.rights"/><meta content="https://doi.org/10.48678/unibo/aldomoro1.4.1.008" name="dcterms.relation"/><meta content="10.48678/unibo/aldomoro1.4.1.008" name="dcterms.identifier"/><meta content="Moro, Aldo, [Dall’autonomia all’opposizione: discorso ai dirigenti della Dc di Bari], in Aldo Moro, Edizione Nazionale delle Opere di Aldo Moro, Sezione 1, Scritti e Discorsi, Vol. 4, Al ministero degli Esteri e all’opposizione nel partito (giugno 1968 – maggio 1973), a cura di Guido Formigoni e Agostino Giovagnoli, edizione e nota storico-critica di Enrico Palumbo, Bologna, Università di Bologna, 2021. DOI: https://doi.org/10.48678/unibo/aldomoro1.4.1.008." name="dcterms.bibliographicCitation"/><meta content="Edizione Nazionale delle Opere di Aldo Moro, Scritti e Discorsi, Al ministero degli Esteri e all’opposizione nel partito (giugno 1968 – maggio 1973), 2021" name="description"/><title>[Dall’autonomia all’opposizione: discorso ai dirigenti della Dc di Bari]</title>
<div id="mentionMeta"><meta about="https://w3id.org/moro/enoam/data/democrazia-cristiana" typeof="foaf:Organization"/><meta about="https://w3id.org/moro/enoam/data/democrazia-cristiana" content="Democrazia Cristiana" property="rdfs:label"/><meta about="https://w3id.org/moro/enoam/data/democrazia-cristiana" content="http://www.wikidata.org/entity/Q815348" property="owl:sameAs" resource="http://www.wikidata.org/entity/Q815348"/><meta about="https://w3id.org/moro/enoam/data/mariano-rumor" typeof="foaf:Person"/><meta about="https://w3id.org/moro/enoam/data/mariano-rumor" content="Mariano Rumor" property="rdfs:label"/><meta about="https://w3id.org/moro/enoam/data/mariano-rumor" property="owl:sameAs" resource="http://www.wikidata.org/entity/Q316288"/><meta about="https://w3id.org/moro/enoam/data/mariano-rumor" content="mariano-rumor" property="wdt:P1986"/><meta about="https://w3id.org/moro/enoam/data/mariano-rumor" content="Rumor, Mariano" property="skos:prefLabel"/><meta about="https://w3id.org/moro/enoam/data/milano" typeof="dcterms:Location"/><meta about="https://w3id.org/moro/enoam/data/milano" content="Milano" property="rdfs:label"/><meta about="https://w3id.org/moro/enoam/data/milano" property="owl:sameAs" resource="http://www.wikidata.org/entity/Q490"/><meta about="https://w3id.org/moro/enoam/data/partito-socialista-italiano" typeof="foaf:Organization"/><meta about="https://w3id.org/moro/enoam/data/partito-socialista-italiano" content="Partito Socialista Italiano" property="rdfs:label"/><meta about="https://w3id.org/moro/enoam/data/partito-socialista-italiano" property="owl:sameAs" resource="http://www.wikidata.org/entity/Q590750"/><meta about="https://w3id.org/moro/enoam/data/partito-comunista-italiano" typeof="foaf:Organization"/><meta about="https://w3id.org/moro/enoam/data/partito-comunista-italiano" content="Partito Comunista Italiano" property="rdfs:label"/><meta about="https://w3id.org/moro/enoam/data/partito-comunista-italiano" property="owl:sameAs" resource="http://www.wikidata.org/entity/Q461886"/><meta about="https://w3id.org/moro/enoam/data/flaminio-piccoli" typeof="foaf:Person"/><meta about="https://w3id.org/moro/enoam/data/flaminio-piccoli" content="Flaminio Piccoli" property="rdfs:label"/><meta about="https://w3id.org/moro/enoam/data/flaminio-piccoli" property="owl:sameAs" resource="http://www.wikidata.org/entity/Q1426951"/><meta about="https://w3id.org/moro/enoam/data/flaminio-piccoli" content="flaminio-piccoli" property="wdt:P1986"/><meta about="https://w3id.org/moro/enoam/data/flaminio-piccoli" content="Piccoli, Flaminio" property="skos:prefLabel"/><meta about="https://w3id.org/moro/enoam/data/italia" typeof="dcterms:Location"/><meta about="https://w3id.org/moro/enoam/data/italia" content="Italia" property="rdfs:label"/><meta about="https://w3id.org/moro/enoam/data/italia" property="owl:sameAs" resource="http://www.wikidata.org/entity/Q38"/></div>

<div id="footnoteMeta"><meta about="https://w3id.org/moro/enoam/data/enrico-palumbo" typeof="foaf:Person"/><meta about="https://w3id.org/moro/enoam/data/enrico-palumbo" content="Enrico Palumbo" property="rdfs:label"/></div></head><body prefix="deo: http://purl.org/spar/deo/ dcterms: http://purl.org/dc/terms/ fabio: http://purl.org/spar/fabio/"><h1>[Dall’autonomia all’opposizione: discorso ai dirigenti della Dc di Bari]</h1><p class="paragraph" data-counter="1" id="p-1">È la prima volta questa, dopo alcuni mesi difficili, che mi si offre l’opportunità di un discorso amichevole e chiarificatore con i quadri dirigenti del mio partito e, anche per il loro tramite, con l’elettorato, il quale, in questo collegio, il 19 maggio scorso ha appoggiato con un larghissimo consenso la <span about="https://w3id.org/moro/enoam/data/141008/v1/mention-0" class="mention organization" id="mention-0" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> e la mia persona<sup><a href="#curatornote-1" id="curatornote-ref-1">[1]</a></sup>. Di questo caloroso incoraggiamento desidero ringraziarvi ora di tutto cuore in modo meno frettoloso che non sia avvenuto in passato, quando, nel rado contatto reso possibile da un periodo di doveroso silenzio e di seria meditazione, ho potuto solo dirvi: grazie. Grazie della vostra comprensione, della vostra fiducia e del vostro affetto. Oggi, mentre sono questi ancora i sentimenti profondi ed incancellabili del mio animo, io vi debbo qualche cosa di più, la quale s’inserisce del resto, coerentemente, in questo antico rapporto di solidarietà tra noi, il quale comporta gratitudine ed amicizia. È doverosa infatti una spiegazione da parte mia. Essa non riguarda naturalmente le cose che sono avvenute al di fuori di me, del resto per se stesse chiare e spiegabili nel perenne movimento della vita democratica, ma le cose invece che io ho pensato e fatto. Voi avete infatti diritto di sapere come ho esercitato il mio mandato, come ho tenuto il mio posto nella politica nazionale. Avete diritto di sapere se ho agito, nelle circostanze nuove nelle quali mi sono trovato, in coerenza sostanziale con il mio orientamento politico, con quella linea di pensiero e di azione, sviluppando la quale io vi ho rappresentato per più di vent’anni e che voi, per parte vostra, avete fiduciosamente accettato. Del resto la vostra amicizia mi ha già dimostrato, nel corso di queste vicende che richiedevano pazienza e distacco, ma anche iniziativa e coraggio, una larga solidarietà, nello spirito di quel mandato, che mi avete conferito con slancio commovente. Una significativa solidarietà dunque, non una unanimità che sarebbe assurdo richiedere nella vita democratica, quale che sia il rammarico per il distacco che si registra in qualche momento da persone care e capaci di una comune, e libera vibrazione e reazione. M’incoraggia dunque il vostro consenso e non mi turbano, ovunque si manifestino, forme di dissenso che io desidero rispettare. Del resto quando si comincia ad operare in momenti difficili ed oscuri della vita politica, ed a me è accaduto altra volta, si può bene attendere, io credo, che il movimento delle idee e delle cose, così promosso, abbia il suo naturale svolgimento e compimento, per poter valutare, non solo la retta intenzione delle persone, ma il valore costruttivo della loro iniziativa. Un rigoroso esame critico, la consapevolezza di rischi e possibilità insieme, i quali sono nella realtà presente, lo sguardo rivolto all’avvenire sono impegno, pesante impegno, dell’uomo politico. Specie nei momenti di svolta, specie dinanzi ad interrogativi inerenti alla salvaguardia ed allo sviluppo della civiltà democratica, specie quando non è concepibile ordinaria amministrazione e si tratta neppure dell’elenco razionale delle cose da fare, pur importante, ma del proprio essere umano e sociale, si assume una autentica e decisiva responsabilità. Ed io intendo assumerla di fronte a voi, come del resto ho fatto puntualmente in passato, per anni ed anni, tra i più problematici e mossi della nostra storia politica.</p><p class="paragraph" data-counter="2" id="p-2">Sono dunque dinanzi a voi con la consapevolezza di tutto quello che è in gioco ed insieme con assoluta serenità e decisione. Se io credessi di essere stato in qualche modo piegato dalle circostanze, dagli stati d’animo, dalle opportunità del momento, fino a pormi in contraddizione con il vostro mandato di fiducia, ebbene, questo mandato onorifico ed impegnativo ve lo avrei lealmente restituito. Se per una qualsiasi ragione dovessi mai trovarmi in conflitto con il mio passato e con le ragioni per le quali ebbi a godere la vostra fiducia, statene certi, io lascerei il mandato che mi avete conferito. Ma fino a che questo non sia, io continuerò la mia battaglia con la convinzione e ostinazione di sempre. La battaglia non per il mio potere e prestigio, ma per il bene della <span about="https://w3id.org/moro/enoam/data/141008/v1/mention-1" class="mention organization" id="mention-1" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> ed a servizio della democrazia italiana.</p><p class="paragraph" data-counter="3" id="p-3">Qua e là si è giudicato il dibattito critico in seno alla <span about="https://w3id.org/moro/enoam/data/141008/v1/mention-2" class="mention organization" id="mention-2" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>, al quale ho dato, secondo un maturato convincimento, il mio contributo, come mosso da motivi personali, se non addirittura personalistici. Qualcuno li ha addirittura enunciati con un semplicismo che sarebbe offensivo, se non addirittura, grossolano com’è, disarmante. Ed anche qualificati osservatori politici hanno guardato a queste cose, e con gli stessi rilievi critici, con una superficialità un po’ faziosa, la quale sarebbe, ben più che gli autentici fermenti in una realtà mossa ed aperta come l’attuale, pericolosa per la stabilità (legata com’è alla sua autenticità) e per lo sviluppo della vita democratica in <span about="https://w3id.org/moro/enoam/data/141008/v1/mention-68" class="mention place" id="mention-68" property="dcterms:references" resource="https://w3id.org/moro/enoam/data/italia" typeof="deo:Reference">Italia</span>. Ma se fossi stato davvero sospinto da motivi di gretto interesse, o da spirito di rivalsa o dalla ricerca di posizioni di potere, sarebbe stato per me molto agevole accettare una posizione di incontestabile dignità e di comodo disimpegno in una vicenda aspra e difficile, qual è quella che noi viviamo. Se ho posto invece un problema di metodo ricco d’implicazioni politiche, se non mi sono adattato all’esistente, se ho cercato di capire il senso delle cose e di corrispondere ad esse, se ho scelto di essere minoranza nello sforzo di fare nascere un’autentica e significativa maggioranza di partito, non ho certo obbedito a calcoli di convenienza, ma ho fatto solo, scomodamente, il mio dovere. E poiché sono stato accusato, io critico delle precostituite intese di vertice, di avere beneficiato (ma quale è mai questo beneficio, se non la pesante e logorante responsabilità assunta per tanti anni?) io stesso di posizioni attribuite al vertice del partito, ripeterò che non ho mai chiesto uffici né compiuto il minimo sforzo per conseguirli. Ho risposto a cordiali sollecitazioni altrui, delle quali sono tuttora profondamente grato, ed ho ricoperto le cariche affidatemi con grande senso di liberalità all’interno (rifiutando ogni forma di potere personale) ed all’esterno, dove l’aperta professione della mia fede politica non mi ha impedito mai di essere profondamente rispettoso delle posizioni altrui e di propugnare un dibattito democratico, senza compromessi o nascoste intese, ma veramente civile e limpido.</p><p class="paragraph" data-counter="4" id="p-4">Ed è perciò che sono lieto di partire per questa leale battaglia congressuale senza l’ausilio di tradizionali e solidi centri di potere locale, le cui porte mi sono state giustamente sprangate. Perché al potere corrisponde il potere. Ed io faccio invece una battaglia di idee né sarei menomamente turbato, se dovessi perderla, come può accadere a chi non può e non vuole chiedere o promettere il potere, ma solo quel tanto di influenza morale e politica, la quale renda libera e aperta la <span about="https://w3id.org/moro/enoam/data/141008/v1/mention-3" class="mention organization" id="mention-3" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> in questo momento di storia.</p><p class="paragraph" data-counter="5" id="p-5">Ma dopo queste divagazioni, tuttavia necessarie, per dare alle cose avvenute il loro autentico significato, conviene che io faccia, cari amici, qualche passo indietro fino al momento nel quale ho dichiarato, nei confronti della maggioranza uscita dal Congresso della <span about="https://w3id.org/moro/enoam/data/141008/v1/mention-4" class="mention organization" id="mention-4" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> a <span about="https://w3id.org/moro/enoam/data/141008/v1/mention-53" class="mention place" id="mention-53" property="dcterms:references" resource="https://w3id.org/moro/enoam/data/milano" typeof="deo:Reference">Milano</span><sup><a href="#curatornote-2" id="curatornote-ref-2">[2]</a></sup>, la mia autonomia. Un’autonomia che, dissi, avrei esercitato con senso di responsabilità, come appunto feci, votando, pur senza il vincolo di pregiudiziali solidarietà, in favore dell’allora <span about="https://w3id.org/moro/enoam/data/141008/v1/mention-52" class="mention person" id="mention-52" property="dcterms:references" resource="https://w3id.org/moro/enoam/data/mariano-rumor" typeof="deo:Reference">segretario del partito</span> e concorrendo a costituire e, mi sia consentito dirlo, anche ad allargare la base di consenso politico in seno alla <span about="https://w3id.org/moro/enoam/data/141008/v1/mention-5" class="mention organization" id="mention-5" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>, che avrebbe dovuto permettere, come permise, la formazione del Governo dell’on. <span about="https://w3id.org/moro/enoam/data/141008/v1/mention-32" class="mention person" id="mention-32" property="dcterms:references" resource="https://w3id.org/moro/enoam/data/mariano-rumor" typeof="deo:Reference">Rumor</span><sup><a href="#curatornote-3" id="curatornote-ref-3">[3]</a></sup> e la larga partecipazione ad esso pressoché di tutte le forze esistenti in seno alla <span about="https://w3id.org/moro/enoam/data/141008/v1/mention-6" class="mention organization" id="mention-6" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> come in seno al <span about="https://w3id.org/moro/enoam/data/141008/v1/mention-55" class="mention organization" id="mention-55" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">Partito Socialista</span>, anche di quelle più riluttanti ad assumere dirette responsabilità<sup><a href="#curatornote-4" id="curatornote-ref-4">[4]</a></sup>.</p><p class="paragraph" data-counter="6" id="p-6">E la mia dichiarata autonomia che cos’era? Era il principio di una nuova maggioranza, quale era stata pressoché unanimemente auspicata in seno alla <span about="https://w3id.org/moro/enoam/data/141008/v1/mention-7" class="mention organization" id="mention-7" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>, al fine di presidiare con un nuovo e significativo coagulo di forze di partito quel momento d’innovazione, del quale l’auspicato governo post-elettorale di centro-sinistra doveva essere l’espressione. La mia iniziativa corrispondeva all’analisi della situazione politica del Paese che era stata fatta, tra l’altro in mia assenza, nel Consiglio Nazionale dell’estate scorsa<sup><a href="#curatornote-5" id="curatornote-ref-5">[5]</a></sup> ed alle conclusioni che ne erano state tratte per l’assetto interno di partito. Quelle conclusioni, com’è mio costume, avevo preso sul serio e ne aveva tratto spunto per realizzare un principio di movimento, un’apertura verso un nuovo ordinamento della <span about="https://w3id.org/moro/enoam/data/141008/v1/mention-8" class="mention organization" id="mention-8" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>, tale, tra l’altro, da favorire una qualificata partecipazione al governo che l’on. <span about="https://w3id.org/moro/enoam/data/141008/v1/mention-33" class="mention person" id="mention-33" property="dcterms:references" resource="https://w3id.org/moro/enoam/data/mariano-rumor" typeof="deo:Reference">Rumor</span> si apprestava a comporre. Ho dunque compreso l’esigenza di una più adeguata dislocazione di forze nella <span about="https://w3id.org/moro/enoam/data/141008/v1/mention-9" class="mention organization" id="mention-9" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>, per corrispondere al momento politico e facilitare il superamento del punto morto (quello sì gravissima cosa) costituito dalla mancata formazione dopo le elezioni di una coalizione di centro-sinistra. Ed ho operato in tal senso.</p><p class="paragraph" data-counter="7" id="p-7">La base politica prospettata al Consiglio Nazionale dell’autunno scorso, fondamento dell’accordo di governo, era dunque una situazione aperta, da far muovere gradualmente verso una positiva conclusione, la costituzione di una nuova maggioranza, da raggiungersi in un Congresso, non rigorosamente organizzato né predeterminato nelle sue conclusioni. Io ho contribuito a tenere la situazione aperta e mi apprestavo a condurre innanzi in modo responsabile, in vista di questa meta finale, il dibattito congressuale.</p><p class="paragraph" data-counter="8" id="p-8">A questo punto s’inserisce inopinatamente la rigida svolta impressa al <span about="https://w3id.org/moro/enoam/data/141008/v1/mention-39" class="mention organization" id="mention-39" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Partito</span> con la segreta ed esclusiva decisione di vertice<sup><a href="#curatornote-6" id="curatornote-ref-6">[6]</a></sup>, la quale ha prefigurato una maggioranza, non la nuova, ma una qualsiasi maggioranza, per avviare il Congresso ad uno scontato risultato di ratifica; con la prospettiva, cioè, di uno stanco allargamento della maggioranza e non di quel rifacimento politico, tormentato e vivo, che pur avevamo detto di volere.</p><p class="paragraph" data-counter="9" id="p-9">Di fronte a questa segreta intesa sopraffattrice, dal trasparente significato politico, proposta in ritardo ad altri per la pura accettazione, io mi sono dichiarato contrario, trasformando l’autonomia in opposizione. Sono stato contrario per ragioni di metodo, fin troppo evidenti: contrario perché l’incontro di potere eludeva la prospettiva politica di un rifacimento del partito in armonia con le esigenze dei tempi. Alla mia denunzia non sono state date serie smentite ed adeguate giustificazioni; solo, semmai, dichiarazioni di rette intenzioni e di buoni propositi. Anzi neppure da tutte le parti si sono fatti valere i buoni propositi per l’avvenire. Ci si è detto infatti: la maggioranza è questa, essa è necessaria al partito. Se non vi va bene, appellatevi al Congresso. In realtà il Congresso non è affatto concepito da noi come un appello contro una sopraffazione inutile e, in definitiva, impotente. L’impegno del Congresso, sembra lo si sia dimenticato, è anteriore a queste vicende. È nella stessa piattaforma politica con la quale il Segretario politico on. <span about="https://w3id.org/moro/enoam/data/141008/v1/mention-34" class="mention person" id="mention-34" property="dcterms:references" resource="https://w3id.org/moro/enoam/data/mariano-rumor" typeof="deo:Reference">Rumor</span> ci si è presentato ed ha ottenuto il nostro assenso, per dare finalmente un governo al Paese<sup><a href="#curatornote-7" id="curatornote-ref-7">[7]</a></sup>. Esso ha perciò un significato più profondo, un senso politico ben più vivo che non sia quello di una verifica o di una rivalsa. Contro questa menomazione e diminuzione del Congresso noi siamo insorti, facendo rispettoso riferimento alle intese raggiunte. E, per quanto sta in noi, malgrado il guasto che già si è realizzato, il Congresso dovrà essere libero e aperto. Congresso creativo cioè per un nuovo modo di essere della <span about="https://w3id.org/moro/enoam/data/141008/v1/mention-56" class="mention organization" id="mention-56" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span>. Non è responsabilità delle minoranze, le quali si sono limitate ad esprimere lealmente ed a motivare in termini costruttivi la loro opposizione, il fatto che da una maggioranza, per quel che ho detto, politicamente discutibile si è passati, in concreto, ad una semplice maggioranza relativa. Ma quest’ultimo aspetto della vicenda sta a dimostrare come fossimo nel giusto, denunciando il carattere artificioso e superficiale di un accordo, che non solo non aveva aperto la prospettiva di una reale e dignitosa integrazione delle forze di sinistra nella guida della <span about="https://w3id.org/moro/enoam/data/141008/v1/mention-10" class="mention organization" id="mention-10" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>, ma era sovrapposto, senza effettiva partecipazione e convinzione, alla base che in Consiglio Nazionale avrebbe dovuto sostenerlo. Un errore politico dunque che avrebbe potuto essere evitato con vantaggio del <span about="https://w3id.org/moro/enoam/data/141008/v1/mention-40" class="mention organization" id="mention-40" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Partito</span>, il quale ha registrato una lacerazione ed un’anomalia che lo indeboliscono. Non vogliamo, su questo aspetto, insistere più che un istante, solo quanto basti cioè a rilevare la saggezza del nostro amichevole consiglio ed il particolare senso di responsabilità che una tale situazione richiede. Richiede, sia ben chiaro, a tutti. A noi tocca fare con lealtà e passione in questo momento difficile il nostro dovere a servizio della <span about="https://w3id.org/moro/enoam/data/141008/v1/mention-57" class="mention organization" id="mention-57" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span>. Ed è in questo spirito che rivolgo un cordiale augurio al <span about="https://w3id.org/moro/enoam/data/141008/v1/mention-65" class="mention person" id="mention-65" property="dcterms:references" resource="https://w3id.org/moro/enoam/data/flaminio-piccoli" typeof="deo:Reference">Segretario politico</span>, on. <span about="https://w3id.org/moro/enoam/data/141008/v1/mention-60" class="mention person" id="mention-60" property="dcterms:references" resource="https://w3id.org/moro/enoam/data/flaminio-piccoli" typeof="deo:Reference">Piccoli</span><sup><a href="#curatornote-8" id="curatornote-ref-8">[8]</a></sup>. Alla maggioranza relativa poi tocca avere consapevolezza del fatto che esiste una situazione la quale richiede di essere corretta attraverso la celebrazione di un Congresso libero ed aperto, tale da offrire a tutti eguali posizioni di partenza e prospettive di successo, senza peraltro intaccare il normale svolgimento della vita del <span about="https://w3id.org/moro/enoam/data/141008/v1/mention-41" class="mention organization" id="mention-41" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Partito</span>. In questo senso si muovono proposte, le quali non vogliono in nessun modo diminuire chi rappresenta legittimamente la <span about="https://w3id.org/moro/enoam/data/141008/v1/mention-11" class="mention organization" id="mention-11" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>, ma togliere al dibattito congressuale il veleno corrosivo del sospetto della discriminazione.</p><p class="paragraph" data-counter="10" id="p-10">La nostra attenzione è dunque oggi tesa verso il Congresso Nazionale, in vista del quale andremo mano a mano offrendo prospettive e contenuti politici, in modo che esso costituisca davvero uno spassionato e libero riesame di fondo della posizione della <span about="https://w3id.org/moro/enoam/data/141008/v1/mention-12" class="mention organization" id="mention-12" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> in questo momento storico. Ma qualche precisazione è possibile e doveroso dare fin da questo momento.</p><p class="paragraph" data-counter="11" id="p-11">Sul richiamo, che io ho fatto frequentemente alla base del <span about="https://w3id.org/moro/enoam/data/141008/v1/mention-42" class="mention organization" id="mention-42" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Partito</span>, alle vive forze delle quali esso si compone e che sono chiamate a mettere in luce le esigenze del Paese e la concreta articolazione della nostra linea politica, si è un po’ ironizzato, quasi si trattasse di un espediente polemico<sup><a href="#curatornote-9" id="curatornote-ref-9">[9]</a></sup>. Certamente io non ho inteso negare che si è sul punto di promuovere, che si deve promuovere un dialogo, al quale partecipino tutti coloro che hanno nella <span about="https://w3id.org/moro/enoam/data/141008/v1/mention-13" class="mention organization" id="mention-13" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> particolari responsabilità. Il vertice del <span about="https://w3id.org/moro/enoam/data/141008/v1/mention-43" class="mention organization" id="mention-43" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Partito</span> non potrebbe rimettersi alla base, ricevendone semplicemente le indicazioni, senza esplicare alcuna funzione critica e mediatrice. Noi tutti dobbiamo infatti fare la nostra parte, essere presenti secondo la nostra conoscenza ed esperienza. Ma quel che importa rilevare è che, oggi come non mai, occorre che questo contributo sia dato tutto intero, ma senza alcuna presunzione, ma con una vera apertura, con una piena disponibilità verso il nuovo che emerge, anche attraverso intuizioni confuse ed atteggiamenti acritici, nella base del <span about="https://w3id.org/moro/enoam/data/141008/v1/mention-44" class="mention organization" id="mention-44" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Partito</span>, quella parte di esso che è più immersa nella realtà sociale e ad essa più sensibile ed attenta, meno toccata da quella deformazione e, diciamo pure, da quell’inaridimento che prendono talvolta coloro che più frequentemente sono di fronte a conclusive e meditate decisioni politiche. E ciò non solo per assicurare freschezza ed autenticità al patrimonio delle nostre idee ed aspirazioni, ma anche per spezzare, il più possibile, le incrostazioni di potere, le cristallizzazioni in atto, il dato mortificante di una continuità inerte.</p><p class="paragraph" data-counter="12" id="p-12">Sia ben chiaro dunque che, quando parliamo criticamente di posizioni di vertice da mettere in crisi, di intese di gruppi ristretti da evitare, non contestiamo affatto la responsabilità di chi è più in alto ed in quella posizione partecipa al dibattito di partito, ma le spartizioni del potere, quella distribuzione in zone d’influenza, alle quali, s’io non mi sbaglio, la <span about="https://w3id.org/moro/enoam/data/141008/v1/mention-14" class="mention organization" id="mention-14" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> reagisce ormai con grande fastidio. È di fronte a questi fatti capaci di irrigidire ed alla lunga di rendere diffidente ed impotente il partito nel suo complesso che noi facciamo appello alla base, perché faccia valere le sue aspirazioni e dica di no ad intese perseguite a spese dell’autentica vitalità della <span about="https://w3id.org/moro/enoam/data/141008/v1/mention-15" class="mention organization" id="mention-15" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>.</p><p class="paragraph" data-counter="13" id="p-13">Io mi rivolgo dunque alla vasta base popolare democratica cristiana con la indicazione delle ragioni della mia differenziazione polemica e dei miei obiettivi, maturati in una lunga, tormentata, ma sempre viva e critica esperienza. Lo faccio del resto con profondo rispetto per tutte le convinzioni e tutte le posizioni.</p><p class="paragraph" data-counter="14" id="p-14">Io non penso ad alcuna pregiudiziale, ad alcuna preclusione di principio, mentre pongo l’accento sulla necessaria valorizzazione, soprattutto in questo momento politico, delle componenti di sinistra, sulla necessità di un’autentica e significativa ristrutturazione del <span about="https://w3id.org/moro/enoam/data/141008/v1/mention-45" class="mention organization" id="mention-45" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Partito</span> e di una netta definizione della sua linea politica. Mi rivolgo per chiedere consenso non alla mia persona o al gruppo di amici che, oggi, con lo stesso riconosciuto distacco di ieri, mi sono vicini. Chiedo consenso piuttosto per questa idea dello scomporre, per ricomporre nella verità e nella novità e per lo sforzo di far cadere davvero il muro, che troppe volte si è alzato tra noi ad impedire la comprensione, la comunicazione e la fiducia. Nei limiti in cui ciò è strettamente necessario, avremo bisogno anche di adesioni e di voti. Ma spiritualmente, politicamente non è questo che importa di più. Vogliamo non tanto irrigidirci a nostra volta in una nuova corrente, quanto mettere in movimento la situazione con un’esaltazione delle esperienze ed aspirazioni nascenti dal basso e con un reale contatto d’idee e di forze, non sulla base di una rigorosa distribuzione del potere, ma di un incontro libero ed umano nel servizio da rendere al <span about="https://w3id.org/moro/enoam/data/141008/v1/mention-46" class="mention organization" id="mention-46" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Partito</span>.</p><p class="paragraph" data-counter="15" id="p-15">Gradiremo dunque che si sviluppino in sede locale posizioni politicamente definite le quali, coerenti con questa impostazione, possano confluire opportunamente, sino a costituire un dato non esclusivo, ma effettivamente influente nella vita del <span about="https://w3id.org/moro/enoam/data/141008/v1/mention-47" class="mention organization" id="mention-47" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Partito</span>.</p><p class="paragraph" data-counter="16" id="p-16">Ma gradiremo ancora amichevole attenzione e comprensione, anche provenienti da altre parti, alle tesi proposte ed alle finalità così indicate di un ravvivamento della <span about="https://w3id.org/moro/enoam/data/141008/v1/mention-16" class="mention organization" id="mention-16" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> in ispirito di novità, di libertà, di distacco e di servizio ad una società che domanda giustizia.</p><p class="paragraph" data-counter="17" id="p-17">In questo quadro è di particolare interesse la risonanza che questo appello vorrebbe avere presso i parlamentari della <span about="https://w3id.org/moro/enoam/data/141008/v1/mention-17" class="mention organization" id="mention-17" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>, diretta espressione del consenso popolare e sensibili ad esigenze di chiarezza, di vigore, di libertà, di disinteresse e di unità.</p><p class="paragraph" data-counter="18" id="p-18">Naturalmente, quale che sia la mia posizione, in maggioranza o all’opposizione, nell’esercizio del potere nel <span about="https://w3id.org/moro/enoam/data/141008/v1/mention-48" class="mention organization" id="mention-48" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Partito</span> e nel Governo o nella libera vita della <span about="https://w3id.org/moro/enoam/data/141008/v1/mention-18" class="mention organization" id="mention-18" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>, io sono sempre animato da profondo senso di responsabilità. Non sono cambiato e non cambierò. Perché sono al servizio della <span about="https://w3id.org/moro/enoam/data/141008/v1/mention-19" class="mention organization" id="mention-19" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> e, attraverso la <span about="https://w3id.org/moro/enoam/data/141008/v1/mention-20" class="mention organization" id="mention-20" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>, oggi come ieri, al servizio del Paese. Certo è per me disagevole e un po’ amaro essere all’opposizione interna; dover criticare anziché solo persuadere; dividere e disintegrare, per amore di verità, invece che solo, naturalmente, unire. E non dimentico di essere l’uomo dell’unità che, nello sforzo quotidiano per il riconoscimento di quel tanto di valido che è in tutte le posizioni, ha contribuito a condurre, largamente convinta e sempre disciplinata, tutta intera la <span about="https://w3id.org/moro/enoam/data/141008/v1/mention-21" class="mention organization" id="mention-21" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> alla politica di centro-sinistra, la politica dei tempi nuovi, la seconda decisiva esperienza del nostro <span about="https://w3id.org/moro/enoam/data/141008/v1/mention-49" class="mention organization" id="mention-49" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Partito</span>, una più larga apertura alle forze popolari per il rinnovamento del Paese ed il consolidamento, non formale ed effimero, delle istituzioni. Sì, è un penoso dovere servire l’unità in un altro modo, criticando e dividendo, per creare il nuovo che la realtà della situazione, e quindi amore di verità, richiede. E tuttavia questo dovere, se le circostanze lo esigono, va adempiuto. Importante è che lo spirito non sia cambiato, che oggi come ieri tutti siano importanti e rispettati in una dialettica interna che si fa più serrata e più tesa e della quale io non sono il mediatore, ma una parte soltanto, uno che compie il suo dovere accanto agli altri, perché sia più autentica, più forte, più utile al Paese la nuova <span about="https://w3id.org/moro/enoam/data/141008/v1/mention-22" class="mention organization" id="mention-22" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> che nasce dal nostro comune travaglio.</p><p class="paragraph" data-counter="19" id="p-19">È per doveroso e, del resto, naturale senso di responsabilità che ho assicurato, ed ora lo confermo, al <span about="https://w3id.org/moro/enoam/data/141008/v1/mention-66" class="mention person" id="mention-66" property="dcterms:references" resource="https://w3id.org/moro/enoam/data/flaminio-piccoli" typeof="deo:Reference">Segretario politico</span> che appoggerò lealmente, nel dibattito congressuale e nella vita di partito, il suo sforzo e quello di coloro che hanno assunta la responsabilità di guida. È per lo stesso senso di responsabilità che ho assicurato al <span about="https://w3id.org/moro/enoam/data/141008/v1/mention-67" class="mention person" id="mention-67" property="dcterms:references" resource="https://w3id.org/moro/enoam/data/mariano-rumor" typeof="deo:Reference">Presidente del Consiglio</span> on. <span about="https://w3id.org/moro/enoam/data/141008/v1/mention-35" class="mention person" id="mention-35" property="dcterms:references" resource="https://w3id.org/moro/enoam/data/mariano-rumor" typeof="deo:Reference">Rumor</span>, intervenuta un’accettabile soluzione della crisi mediante l’auspicata ricostituzione della coalizione di centro-sinistra, il più leale appoggio al governo così severamente impegnato. E rispetto e solidarietà, oggi come in passato, non mancheranno alle forze politiche associate nella coalizione e chiamate ad assolvere un così alto e difficile dovere. Io so quanto sia difficile governare e so pure che, se oggi la strada è per alcuni aspetti più piana, i problemi sono estremamente assillanti e minore la riserva di pazienza e di tolleranza. Io accompagnerò dunque la nuova esperienza di centro-sinistra con profonda convinzione ed un sincero augurio di successo: gli stessi sentimenti che resero così pieno di quotidiana trepidazione e speranza il mio lavoro di ieri.</p><p class="paragraph" data-counter="20" id="p-20">Perché io credo nella <span about="https://w3id.org/moro/enoam/data/141008/v1/mention-23" class="mention organization" id="mention-23" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>; io amo la <span about="https://w3id.org/moro/enoam/data/141008/v1/mention-24" class="mention organization" id="mention-24" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>; io penso che in essa, come in un ambiente del tutto naturale, come nel luogo della mia vocazione giovanile e della mia multiforme e sofferta esperienza, io sono posto al servizio del Paese. Il dialogo politico, che diventa ogni giorno più serrato e più complesso, parte da qui. La <span about="https://w3id.org/moro/enoam/data/141008/v1/mention-25" class="mention organization" id="mention-25" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> non è tutto, certo, ma è molto per me. So bene che bisogna andare innanzi, capire, parlare, ricevere e dare, cambiare, trovare equilibri di giustizia e di libertà adatti al Paese. Ma, per fare tutte queste cose, si parte da qui, da questo dato fondamentale della vita politica italiana. Credo nella vocazione popolare e democratica del partito, restata ferma nelle mille difficili esperienze attraverso le quali siamo passati. Credo nella sua intatta vitalità, nella sua ragion d’essere in <span about="https://w3id.org/moro/enoam/data/141008/v1/mention-69" class="mention place" id="mention-69" property="dcterms:references" resource="https://w3id.org/moro/enoam/data/italia" typeof="deo:Reference">Italia</span>, essenziale ed insostituibile, nella sua capacità di arricchirsi di contenuti sempre più significativi e di fronteggiare situazioni nuove e sempre più complesse. Si ama anche se si rimprovera, critica e corregge. Si fanno queste cose, perché si crede. Non c’è abbandono dunque e sfiducia, ma convinzione, vigore ed amore, nello sforzo di fare nel dibattito, e quindi nell’autocritica e nella critica, una <span about="https://w3id.org/moro/enoam/data/141008/v1/mention-26" class="mention organization" id="mention-26" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> rinnovata, più sensibile e pronta in questo momento di storia.</p><p class="paragraph" data-counter="21" id="p-21">Questo nostro discorso, cari amici, questo sforzo, per rendere migliore, attraverso un ampio dibattito, la <span about="https://w3id.org/moro/enoam/data/141008/v1/mention-27" class="mention organization" id="mention-27" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> hanno un senso, in quanto si ritenga ancor oggi determinante la funzione dei partiti nella vita del Paese ed in ispecie si guardi, come ad un punto essenziale di riferimento, alla <span about="https://w3id.org/moro/enoam/data/141008/v1/mention-28" class="mention organization" id="mention-28" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>. Certamente i partiti operano oggi in una società più viva ed autonoma, pronta a prendere posizione, per se stessa, sui problemi che emergono e sulle aspirazioni che in essa si fanno valere, meno disposta, che non fosse in passato, a delegare totalmente ai partiti la rappresentanza di siffatti interessi ed aspirazioni, la interpretazione politica della situazione sociale e l’adozione delle opportune soluzioni. Vi è quindi un controllo permanente ed attento e la richiesta di una efficace partecipazione. Una acuita sensibilità sociale eccita, essa stessa, la sensibilità dei partiti.</p><p class="paragraph" data-counter="22" id="p-22">Ma, appunto, non ci si accontenta di questo ed i compiti delle forze politiche appaiono più fortemente delimitati e condizionati. Oggi i partiti sono, meno che mai, onnipotenti e ad essi, e di riflesso al Parlamento, è riservato un più ristretto campo d’iniziativa e di azione. E tuttavia una loro responsabilità permane ed è ancora estremamente importante. Ad essi dunque è richiesto di rispettare questo limite; ma è richiesto altresì in questo ambito ed in presenza di una più vigorosa e gelosa iniziativa sociale, di esercitare, in modo intelligente, misurato, ma efficace, la propria funzione di rappresentanza, di mediazione e di sintesi politica; di riportare allo Stato quello che dalla società deve necessariamente giungere allo Stato, perché la stessa autonomia della vita sociale sia opportunamente garantita e sviluppata. Ho detto altra volta e sarà perciò sufficiente ora solo un accenno, quanto sia viva e pressante la richiesta che parte della società, quanto sia diffuso e profondo un senso nuovo di libertà, quanto impetuosamente si facciano valere le ragioni supreme della dignità umana.</p><p class="paragraph" data-counter="23" id="p-23">Nessuno può più accettare di restare ai margini della vita sociale e nessuno potrebbe costringervelo. Uno Stato democratico è oggi non solo il modo di essere razionale dell’ordinamento sociale, ma sempre più anche una necessità storica. La democrazia, nella ricchezza crescente del suo contenuto, è non solo vera, ma anche ineluttabile ed indisponibile. L’ansia di autenticità e di libertà dei giovani, al di là di ogni calcolo, fino alla disperazione ed al sacrificio, è esemplare ed emblematica. Si applichi essa con una nobilissima, sofferta ripulsa di fronte a strutture politiche inaccettabili, perché soffocano l’uomo ed il libero moto progressivo di una società in isviluppo, o invece, in forme magari discutibili ed eccessive, a strutture sostanzialmente sane, ma non perfette ed invece perfettibili, la protesta giovanile, la protesta popolare stanno ad indicare, nel profondo, l’emergere irreversibile di un nuovo modo di essere della convivenza umana. È una indicazione ed un monito, che non si può lasciar cadere. Comprendere ed accettare questa spinta, secondare questo balzo in avanti, senza lasciarsi né distrarre né travolgere, è un compito tanto indeclinabile quanto terribilmente difficile. Questo moto evolutivo è stato incredibilmente veloce.</p><p class="paragraph" data-counter="24" id="p-24">Pochi anni, pochi mesi anzi hanno portato le cose ad un punto decisivo. Alle forze politiche, a noi è richiesto un nuovo modo di essere, un ritmo intenso di realizzazioni, ma anche e soprattutto una tensione ideale che animi e dia un significato umano ed appagante all’elenco altrimenti arido ed insoddisfacente, delle cose, delle tante cose da fare. Talché vada realizzandosi ed infine risulti un più razionale e giusto assetto della nostra società, ma anche e più si manifestino un nuovo atteggiamento spirituale, un limite ed un titolo morale del potere, rapporti umani veramente significativi, un più intenso dialogo che abbia protagoniste effettive, non trascinate ma ragionevolmente convinte, le grandi masse popolari che chiedono non solo benessere, ma giustizia, potere, effettiva dignità. Mentre deprechiamo la violenza, che oscura e deprime la ragionevole ed appassionata protesta, e per contro ci inchiniamo reverenti e commossi all’eroico sacrificio con cui la gioventù cecoslovacca testimonia la propria fede nella libertà,<sup><a href="#curatornote-10" id="curatornote-ref-10">[10]</a></sup> sentiamo che i tempi si fanno stretti e che non c’è molto margine, perché le istituzioni assolvano al decisivo compito di incanalare e rendere feconde le correnti di libertà e di giustizia che scuotono la nostra società, come ogni società nel mondo. Siamo consapevoli del vantaggio del privilegio, della responsabilità, che sono legati all’esistenza di istituzioni che non contraddicono questo moto evolutivo, ma solo devono divenire, rapidamente, sempre più capaci di favorirlo e di dare sostanza di vita, serietà di contenuto, adeguata profondità alla democrazia che abbiamo costruito insieme nel nostro Paese, che non dobbiamo rinnegare, ma solo (ed è tanto) perfezionare e rendere aderente alle necessità dell’ora. Sappiamo da tempo che occorre un consenso popolare più largo ed abbiamo cercato di renderlo possibile, di ritrovarlo e di organizzarlo.</p><p class="paragraph" data-counter="25" id="p-25">Sappiamo che la libertà è essenziale, ma non basta, se essa non si espande, non tocca tutti, non si arricchisce di sempre nuovi contenuti e valori. Sappiamo che questa incessante ricerca, questa curiosità, questa disponibilità, che sono un fatto morale, sono il solo mezzo per rendere valide e stabili le istituzioni democratiche, legate ormai ad un grande dialogo costruttivo che veda impegnati tutti ed approdi ad una umanità nuova. Bisogna moltiplicare gli sforzi ed affrontare con animo nuovo difficoltà e problemi nuovi. Occorre un’apertura che introduca vitali linfe di giovinezza nelle forze politiche come nello Stato. Occorre il libero ed ininterrotto dialogo nel Parlamento, e nel Paese, senza alcuna acquiescenza, ma anche senza alcuna pigrizia e remora.</p><p class="paragraph" data-counter="26" id="p-26">Vengano dunque le regioni, sapientemente strutturate ed opportunamente coordinate, ad arricchire il sistema delle autonomie locali, le quali, espressioni di una realtà sociale, multiforme e viva, sono parte integrante dello Stato democratico<sup><a href="#curatornote-11" id="curatornote-ref-11">[11]</a></sup>. Vengano, per l’impegno realizzatore delle forze politiche, un impegno più forte di strutture fatalmente complesse e ritardatrici, le nuove leggi capaci di esaltare la libertà ed attuare la costituzione repubblicana. Vengano nuovi, agili, moderni, umani ordinamenti scolastici, fondati il più possibile sull’autonomia e la partecipazione, attenti alle vocazioni personali ed alle esigenze sociali, atti a rendere giustizia ad una società che sa non essere rispettata la dignità umana, la dignità di tutti, senza una adeguata formazione intellettuale, professionale, morale e civica. Vengano le leggi ordinatrici e garanti della indispensabile sicurezza sociale. Vengano nuovi rapporti e nuovi diritti nel mondo del lavoro, non per disintegrare, ma per potenziare, in una condizione veramente umana, lo sviluppo economico e la vittoriosa competizione del nostro Paese in un sistema di economia aperta.</p><p class="paragraph" data-counter="27" id="p-27">Venga, adeguatamente preparato ed effettivamente rispettato, proprio perché frutto di una vasta e democratica intesa, un sistema di programmazione, capace di mobilitare sempre più razionalmente le energie del Paese e di far prevalere, nella doverosa ed utile garanzia di ogni legittimo interesse della persona, le ragioni di tutti, le ragioni della collettività su ogni pretesa egoistica e mortificatrice. E sia anche qui vivo e continuo quel dialogo, che, sarebbe ingiusto negarlo, si è pur svolto con alterne vicende, difficile, ma fecondo, nel quinquennio passato, quel dialogo che faccia le forze economiche e sociali protagoniste, consapevoli ed effettivamente corresponsabili per l’avvenire del Paese.</p><p class="paragraph" data-counter="28" id="p-28">Siamo dunque in un tempo di rapide e radicali evoluzioni nella ricerca di nuovi assetti e di nuove significative manifestazioni della persona umana. Occorre comprendere, secondare, armonizzare. Occorre resistere allo scoraggiamento che prende chi senta l’immane complessità dei problemi e l’insufficienza, a fronte del tumulto che è nella nostra società, dell’azione di guida e di ordinamento.</p><p class="paragraph" data-counter="29" id="p-29">Bisogna credere che la libertà, solo la libertà, garantita come sovrana regola di vita e orientata secondo principi morali, può risolvere i problemi e soddisfare le aspirazioni, così come essa stessa li va proponendo e manifestando. Ogni altro strumento, che non sia quello della libertà, è solo apparentemente risolutivo. In realtà nessun problema può essere eluso; nessuna soluzione può essere trovata senza l’uomo o contro l’uomo. La stabilità politica e la pace sociale hanno solo questa radice. L’ordine è immaginabile, si va facendo, esiste nella misura nella quale si evita ogni cristallizzazione e la via resta aperta all’esperienza di ogni cosa, al dibattito profondo sociale e politico, alla dialettica dei diversi interessi e delle diverse intuizioni del mondo. </p><p class="paragraph" data-counter="30" id="p-30">Finché una democrazia è viva e reale, si è garantiti di fronte al rischio delle artificiose immobilità, destinate fatalmente alla corrosione, e delle incontrollabili esplosioni rivoluzionarie e distruttive di una società costretta entro schemi innaturali e soffocatori. Ciò vale per la vita interna come per quella internazionale, per la pace tra gli uomini come per la pace tra i popoli. La vita internazionale, che in tanta parte ormai esprime problemi, ansie, tensioni, che sono comprensibili e valutabili non in termini di rapporti tra potenze, ma di rapporti tra uomini, con una eguale problematica al di là dei confini degli Stati, la vita stessa internazionale, dicevo, è garantita contro le esplosioni delle passioni e della potenza non solo dai meccanismi di sicurezza, essi pure necessari, ma dal dibattito sociale aperto nel mondo, dalla speranza, dalla prospettiva che anche qui la democrazia tiene aperta la speranza e la prospettiva che la libertà contribuisca a dare ordine di giustizia tra gli uomini ed i popoli.</p><p class="paragraph" data-counter="31" id="p-31">Resta dunque ferma la garanzia di pacifica evoluzione dei rapporti umani costituita, così nel campo della politica interna come in quello della politica internazionale, da una pratica costante di libertà e di dialogo politico. Certo non è solo in questo modo che si possono eliminare le gravi tensioni che emergono nella scena internazionale. Vi sono solidarietà e garanzie alle quali, soprattutto in un momento così oscuro e minaccioso, non si può rinunziare. C’è la continua ricerca da compiere di possibili soluzioni politiche per i gravi contrasti che oppongono Paese a Paese in alcune nevralgiche zone geografiche. C’è la sia pur cauta sperimentazione di nuovi strumenti di distensione, di nuovi atteggiamenti che si spera conducano ad una più libera e feconda articolazione dei rapporti internazionali. C’è da tenere aperto, perché privo di alternativa, il dialogo distensivo, per difficile che esso possa essere reso da iniziative mosse da una logica di diffidenza e di repressione, contraddittorie perciò con l’intento costruttivo e liberatore che anima una politica, quale noi pratichiamo, di superamento della guerra fredda e di normalizzazione dei rapporti internazionali. Insomma siamo consapevoli dei terribili rischi che gravano su di un mondo così armato, così ostile, così turbato, così privo di strumenti efficaci, allo stato, di disciplina sovranazionale. Ma sappiamo pure che è nostro dovere di operare, nelle condizioni date e senza alcuna rinuncia alla nostra sicurezza, per temperare i contrasti, formulare giuste proposte, secondare soluzioni politiche, facilitare le intese, avviare alla fiducia, al disarmo, alla costituzione di un’autorevole e democratica comunità internazionale. Che ciò avvenga in un Paese libero e geloso della sua libertà, che si faccia leva sulla forza dell’opinione pubblica mondiale, sensibile in modo crescente a motivi di umanità e di pace, significa che davvero ogni moto di autentico progresso civile, si tratti della giustizia tra gli uomini o tra i popoli e del conseguente assetto, stabile ed ordinato, della comunità umana, è legato alla libertà, alla capacità educativa e formativa della libertà, alla sua attitudine a creare fermenti di una umanità nuova. Per questo è la libertà che va salvaguardata. La ricchezza di contenuto che la libertà oggi assume, la più vivace problematica che essa oggi include, rendono più complesso, ma sempre dominante il nostro compito tradizionale e qualificante, di porre su basi più solide e veramente intangibili la libertà del nostro Paese. </p><p class="paragraph" data-counter="32" id="p-32">Mentre siamo sulla soglia di un nuovo ordine umano, mentre si moltiplicano esigenze ed attese, tutte legate all’idea fondamentale della dignità della persona, resta chiaro per noi che prima di tutto e soprattutto la libertà politica deve essere garantita, come presupposto e condizione di tutte le libertà civili. La nostra preoccupata registrazione di alcune forme di gratuita e rovinosa violenza, l’incidenza nuova di forti tensioni sociali c’induce a richiamare, non solo i compiti di garanzia e di superiore arbitrato che sono propri dello Stato, ma la libertà come valore supremo, veicolo sicuro di ogni utile innovazione, la cui perdita o menomazione sarebbe, indistintamente per tutti, d’incalcolabile portata. Mi piace ricordare come questa esaltazione delle libere istituzioni, garantita ed insieme feconda, sia connaturale alla <span about="https://w3id.org/moro/enoam/data/141008/v1/mention-29" class="mention organization" id="mention-29" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>, conforme alla sua tradizione ed alla sua indispensabile funzione nella vita nazionale. La preoccupazione che manifestiamo non è in nessun modo disconoscimento di tutto quello che si muove e si deve muovere nella nostra società, ma appassionato richiamo alle responsabilità di tutti, perché questo moto di progresso non si esaurisca soffocato dal disordine e dalla minaccia al libero dibattito politico e sociale.</p><p class="paragraph" data-counter="33" id="p-33">Ho già detto che questo moto dev’essere sostenuto, con senso di responsabilità, da tutte le forze politiche italiane, nessuna delle quali, nell’assolvimento delle sue funzioni, siano esse pure di opposizione, può disinteressarsi della sussistenza delle condizioni che rendono possibile un’autentica dialettica democratica. Questo appello, rivolto non a distogliere dai loro compiti le opposizioni, né a superare la distinzione, e la polemica distinzione tra maggioranza e minoranza significa che, nell’autonomia propria di ciascuna di esse, si vuole sottolineare la responsabilità che esse tutte debbono assumere, nel dominare gli eventi difficili, ma significativi e creativi della nostra storia.</p><p class="paragraph" data-counter="34" id="p-34">In questo quadro si colloca, nei confronti di tutte le opposizioni ed in particolare del <span about="https://w3id.org/moro/enoam/data/141008/v1/mention-58" class="mention organization" id="mention-58" property="dcterms:references" resource="https://w3id.org/moro/enoam/data/partito-comunista-italiano" typeof="deo:Reference">Partito comunista</span> per la sua forza e capacità rappresentativa, la posizione delle forze politiche di maggioranza e, in esse, della <span about="https://w3id.org/moro/enoam/data/141008/v1/mention-30" class="mention organization" id="mention-30" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>. Quando io dico che si deve ascoltare il Paese tutto intero e che ciò non può avvenire senza ascoltare e valutare con serietà le ragioni di tutte le opposizioni e le aspirazioni ed attese che esse esprimono, sono, io credo, nella più corretta prassi democratica, senza nessuna concessione sui principi caratterizzanti e sulle intuizioni politiche definite, ma in una posizione di rispetto e di attenzione, che è propria di una vera e matura democrazia.</p><p class="paragraph" data-counter="35" id="p-35">E noi vorremmo che l’<span about="https://w3id.org/moro/enoam/data/141008/v1/mention-70" class="mention place" id="mention-70" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> fosse una seria e matura democrazia, che, respingendo confusioni e compromessi, sappia valutare le ragioni di tutti ed, anche per questa via, penetrare nella inquieta e problematica realtà sociale del nostro tempo.</p><p class="paragraph" data-counter="36" id="p-36">Una polemica grossolana, una posizione di rottura formale ed urtante, nelle condizioni sociali più evolute dell’<span about="https://w3id.org/moro/enoam/data/141008/v1/mention-71" class="mention place" id="mention-71" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> di oggi, non danno nessun frutto ai fini di una seria, realistica, ragionevole affermazione delle tesi della maggioranza e delle posizioni della <span about="https://w3id.org/moro/enoam/data/141008/v1/mention-31" class="mention organization" id="mention-31" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>. Possiamo e dobbiamo affidarci di più alla voce della ragione, alla pacata ed anche severa contestazione delle altrui opinioni e valutazioni, ad un richiamo sempre più vigoroso alle responsabilità di ciascuno, ma in una concezione intelligente e civile della lotta politica. Nessuno pensa di abbassare la guardia di fronte alle opposizioni né esse lo pensano né lo pensa il <span about="https://w3id.org/moro/enoam/data/141008/v1/mention-59" class="mention organization" id="mention-59" property="dcterms:references" resource="https://w3id.org/moro/enoam/data/partito-comunista-italiano" typeof="deo:Reference">Partito comunista</span>, dal quale siamo divisi da forte diversità d’intuizioni umane e politiche, che vogliamo conservare, perché siamo e vogliamo rimanere noi stessi. Non pensiamo dunque ad una comune gestione del potere, ma immaginiamo che, in una crescente civiltà e responsabilità, possano essere valutate, con spirito democratico, tesi ed esigenze sì da integrare la nostra visione del Paese e la nostra sensibilità sociale con gli elementi interpretativi e correttivi che dall’opposizione, ed anche dall’opposizione comunista, così forte nel Paese, possano venire per la nostra azione, senza complessi di superiorità come senza complessi d’inferiorità, con la consapevolezza e l’orgoglio di una nostra utile presenza e funzione che vogliamo ad ogni costo continuare ad esercitare.</p><p class="paragraph" data-counter="37" id="p-37">Ci conforta dunque, in questa visione aperta e libera della nostra società, che, ci sia consentito dirlo, abbiamo in tanta parte contribuito a realizzare, in questa crescente solidità degli istituti democratici, necessaria per affrontare l’irrompere tumultuoso di nuovi contenuti, il richiamo alla nostra storia ed alla nostra tradizione. Sappiamo di dover essere estremamente duttili, per mantenere il contatto con la realtà nuova che mano a mano si presenta. Non siamo vincolati a nessuno schema interpretativo contingente ed a nessuna pratica sperimentata. Siamo solo vincolati ai principi di libertà, ai valori della democrazia, alla vocazione popolare del nostro partito, alla funzione di protezione e di esaltazione delle forze sociali a lungo accantonate e represse, al compito urgente e categorico di giustizia che ricade su di noi. Giustizia nella libertà ed alla luce di una intuizione cristiana del mondo. Io mi rifiuto di credere, per grandi che siano i mutamenti già intervenuti e quelli che si annunciano, per quanto nuova sia la condizione umana di oggi ed incisiva e determinante la presenza dei giovani, che questa ispirazione abbia perduto la sua decisiva influenza, liberatrice e stabilizzatrice insieme, nell’<span about="https://w3id.org/moro/enoam/data/141008/v1/mention-72" class="mention place" id="mention-72" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> di oggi, quella che prepara l’<span about="https://w3id.org/moro/enoam/data/141008/v1/mention-73" class="mention place" id="mention-73" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> di domani. Aperti, come siamo, agli sviluppi, sovente imprevedibili, del progresso civile e del movimento politico, noi crediamo che, comunque, ed in una posizione dominante, una forza politica, ricca di fermenti cristiani e con autentica vocazione popolare e democratica, resterà, come fondamentale garanzia, nel nostro Paese. Noi lavoriamo perché essa sia la più vigorosa, la più ricca di vitalità interiore, la più capace d’interpretare le esigenze di moralità, di autenticità, di giustizia, di libertà e di pace così vive oggi nel nostro Paese e nel mondo.</p><ol id="curatorNotes"><li about="https://w3id.org/moro/enoam/data/141008/v1/curatornote-1" id="curatornote-1" property="dcterms:creator" resource="https://w3id.org/moro/enoam/data/enrico-palumbo" typeof="fabio:Comment"> Alle elezioni del 19-20 maggio 1968, nella circoscrizione di Bari-Foggia la Dc era passata dal 41% del 1963 al 43,8%, eleggendo un deputato in più. Moro aveva ricevuto 291.137 preferenze, risultando il deputato democristiano più votato in tutta Italia (l’unico altro candidato dc ad aver superato le 200.000 preferenze era Giulio Andreotti, che a Roma ne aveva ottenute 249.047). <a href="#curatornote-ref-1">↑</a></li><li about="https://w3id.org/moro/enoam/data/141008/v1/curatornote-2" id="curatornote-2" property="dcterms:creator" resource="https://w3id.org/moro/enoam/data/enrico-palumbo" typeof="fabio:Comment"> Il X congresso della Democrazia cristiana si era svolto a Milano dal 23 al 26 novembre 1967. <a href="#curatornote-ref-2">↑</a></li><li about="https://w3id.org/moro/enoam/data/141008/v1/curatornote-3" id="curatornote-3" property="dcterms:creator" resource="https://w3id.org/moro/enoam/data/enrico-palumbo" typeof="fabio:Comment"> Mariano Rumor (1915-1990), partigiano, esponente politico della Democrazia cristiana, dal dicembre 1968 era presidente del consiglio. <a href="#curatornote-ref-3">↑</a></li><li about="https://w3id.org/moro/enoam/data/141008/v1/curatornote-4" id="curatornote-4" property="dcterms:creator" resource="https://w3id.org/moro/enoam/data/enrico-palumbo" typeof="fabio:Comment"> Moro si riferisce al suo discorso del 21 novembre 1968 al Consiglio Nazionale della Democrazia cristiana. <a href="#curatornote-ref-4">↑</a></li><li about="https://w3id.org/moro/enoam/data/141008/v1/curatornote-5" id="curatornote-5" property="dcterms:creator" resource="https://w3id.org/moro/enoam/data/enrico-palumbo" typeof="fabio:Comment"> Il riferimento è al Consiglio Nazionale del 29-31 luglio 1968. Moro non vi aveva partecipato, spiegando la sua scelta con la volontà di lasciare ai partecipanti piena libertà di giudizio sul suo lungo mandato alla presidenza del Consiglio. A prendere la parola in una ferma difesa di Moro era stato in quell’occasione Tommaso Morlino (1925-1983), giurista, collaboratore dello statista pugliese. <a href="#curatornote-ref-5">↑</a></li><li about="https://w3id.org/moro/enoam/data/141008/v1/curatornote-6" id="curatornote-6" property="dcterms:creator" resource="https://w3id.org/moro/enoam/data/enrico-palumbo" typeof="fabio:Comment"> Il riferimento è alla scelta della maggioranza, nel gennaio del 1969, di proporre Flaminio Piccoli alla segreteria della Dc. <a href="#curatornote-ref-6">↑</a></li><li about="https://w3id.org/moro/enoam/data/141008/v1/curatornote-7" id="curatornote-7" property="dcterms:creator" resource="https://w3id.org/moro/enoam/data/enrico-palumbo" typeof="fabio:Comment"> La prospettiva del congresso era stata espressa dall’allora segretario della Dc Mariano Rumor, durante il Consiglio Nazionale del 20 novembre 1968. <a href="#curatornote-ref-7">↑</a></li><li about="https://w3id.org/moro/enoam/data/141008/v1/curatornote-8" id="curatornote-8" property="dcterms:creator" resource="https://w3id.org/moro/enoam/data/enrico-palumbo" typeof="fabio:Comment"> Flaminio Piccoli (1915-2000), partigiano, giornalista, esponente politico della Democrazia cristiana, di cui fu eletto segretario il 19 gennaio 1969. <a href="#curatornote-ref-8">↑</a></li><li about="https://w3id.org/moro/enoam/data/141008/v1/curatornote-9" id="curatornote-9" property="dcterms:creator" resource="https://w3id.org/moro/enoam/data/enrico-palumbo" typeof="fabio:Comment"> Non è chiaro il riferimento preciso di Moro, ma in un’intervista televisiva del 20 gennaio, Flaminio Piccoli aveva detto: «quante diagnosi non sono state fatte! Adesso occorrono le terapie». <a href="#curatornote-ref-9">↑</a></li><li about="https://w3id.org/moro/enoam/data/141008/v1/curatornote-10" id="curatornote-10" property="dcterms:creator" resource="https://w3id.org/moro/enoam/data/enrico-palumbo" typeof="fabio:Comment"> All’inizio del 1968, dopo l’arrivo alla guida del partito comunista di Alexander Dubček (1921-1992), la Cecoslovacchia avviò un processo di riforme, noto come “primavera di Praga”, che fu bloccato da Mosca con l’invasione della capitale cecoslovacca il 21 agosto. <a href="#curatornote-ref-10">↑</a></li><li about="https://w3id.org/moro/enoam/data/141008/v1/curatornote-11" id="curatornote-11" property="dcterms:creator" resource="https://w3id.org/moro/enoam/data/enrico-palumbo" typeof="fabio:Comment"> La legge 108 del 17 febbraio 1968 normò l’elezione dei consigli regionali delle regioni a statuto ordinario, che si sarebbero tenute per la prima volta due anni dopo, adempiendo così al dettato costituzionale. <a href="#curatornote-ref-11">↑</a></li></ol></body></html>