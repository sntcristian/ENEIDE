<!DOCTYPE html>
<html><head prefix="rdfs: http://www.w3.org/2000/01/rdf-schema# owl: http://www.w3.org/2002/07/owl# foaf: http://xmlns.com/foaf/0.1/ dcterms: http://purl.org/dc/terms/"><meta charset="utf-8"/><meta content="width=device-width, initial-scale=1.0" name="viewport"/><meta content="https://creativecommons.org/licenses/by-nc/4.0" name="dcterms.rights"/><meta content="https://doi.org/10.48678/unibo/aldomoro1.3.2.152" name="dcterms.relation"/><meta content="10.48678/unibo/aldomoro1.3.2.152" name="dcterms.identifier"/><meta content="Moro, Aldo, [Discorso tenuto al congresso provinciale Dc di Bari], in Aldo Moro, Edizione Nazionale delle Opere di Aldo Moro, Sezione 1, Scritti e Discorsi, Vol. 3, La prima legislatura di centro-sinistra (1964-1968), a cura di Leopoldo Nuti e Paolo Pombeni, edizione e nota storico-critica di Michele Cento, Bologna, Università di Bologna, 2024. DOI: https://doi.org/10.48678/unibo/aldomoro1.3.2.152." name="dcterms.bibliographicCitation"/><meta content="Edizione Nazionale delle Opere di Aldo Moro, Scritti e Discorsi, La prima legislatura di centro-sinistra (1964-1968), 2021" name="description"/><title>Discorso tenuto al congresso provinciale Dc di Bari</title>
<div id="mentionMeta"><meta about="https://w3id.org/moro/enoam/data/democrazia-cristiana" typeof="foaf:Organization"/><meta about="https://w3id.org/moro/enoam/data/democrazia-cristiana" content="Democrazia Cristiana" property="rdfs:label"/><meta about="https://w3id.org/moro/enoam/data/democrazia-cristiana" property="owl:sameAs" resource="http://www.wikidata.org/entity/Q815348"/><meta about="https://w3id.org/moro/enoam/data/opera-nazionale-maternita-e-infanzia" typeof="foaf:Organization"/><meta about="https://w3id.org/moro/enoam/data/opera-nazionale-maternita-e-infanzia" content="ONMI" property="rdfs:label"/><meta about="https://w3id.org/moro/enoam/data/opera-nazionale-maternita-e-infanzia" property="owl:sameAs" resource="http://www.wikidata.org/entity/Q3883869"/><meta about="https://w3id.org/moro/enoam/data/milano" typeof="dcterms:Location"/><meta about="https://w3id.org/moro/enoam/data/milano" content="Milano" property="rdfs:label"/><meta about="https://w3id.org/moro/enoam/data/milano" property="owl:sameAs" resource="http://www.wikidata.org/entity/Q490"/><meta about="https://w3id.org/moro/enoam/data/italia" typeof="dcterms:Location"/><meta about="https://w3id.org/moro/enoam/data/italia" content="Italia" property="rdfs:label"/><meta about="https://w3id.org/moro/enoam/data/italia" property="owl:sameAs" resource="http://www.wikidata.org/entity/Q38"/><meta about="https://w3id.org/moro/enoam/data/bari" typeof="dcterms:Location"/><meta about="https://w3id.org/moro/enoam/data/bari" content="Bari" property="rdfs:label"/><meta about="https://w3id.org/moro/enoam/data/bari" property="owl:sameAs" resource="http://www.wikidata.org/entity/Q3519"/></div>

<div id="footnoteMeta"><meta about="https://w3id.org/moro/enoam/data/michele-cento" typeof="foaf:Person"/><meta about="https://w3id.org/moro/enoam/data/michele-cento" content="Michele Cento" property="rdfs:label"/></div></head><body prefix="deo: http://purl.org/spar/deo/ dcterms: http://purl.org/dc/terms/ fabio: http://purl.org/spar/fabio/"><h1 class="title">Discorso tenuto al congresso provinciale Dc di Bari </h1><p class="paragraph" data-counter="1" id="p-1">Cari amici, vorrei sapervi dire tutta la mia riconoscenza per la calorosa manifestazione di simpatia, di solidarietà e di amicizia che avete voluto tributarmi nel corso di questa assemblea provinciale del partito.</p><p class="paragraph" data-counter="2" id="p-2">Vi sono profondamente grato per la sincerità del vostro sentimento, che so unanime. E a tutti, senza alcuna distinzione, che voglio rivolgere il ringraziamento più vivo e dare a tutti l’assicurazione che questo sentimento è da me, nei confronti di tutti, profondamente e sinceramente ricambiato. Esiste, dopo tanti anni di comune lavoro, un vincolo indistruttibile tra noi: vincolo di amicizia, di solidarietà, di fiducia, di speranza, di profondo attaccamento al partito. E non saprei dirvi quanto questo sentimento, che io avverto presente in ogni momento, anche se esso si esprime così caloroso e spontaneo in talune circostanze del nostro incontro, mi abbia aiutato in questi durissimi anni di lavoro e di responsabilità e quanto esso mi aiuti ancora in questo momento. Non esito a dire che esso è determinante per dare e ame la forza morale e un po’ anche fisica necessaria per reggere le pesanti responsabilità che in tutti questi anni mi sono state commesse e che io ho portato per voi e con voi, amici democratici cristiani di terra di <span about="https://w3id.org/moro/enoam/data/132152/v1/mention-64" class="mention place" id="mention-64" property="dcterms:references" resource="https://w3id.org/moro/enoam/data/bari" typeof="deo:Reference">Bari</span>, credendo di interpretare, con le cose che abbiamo pensato, che abbiamo progettato, che abbiamo faticosamente realizzato, la vostra anima, il vostro spirito di democrazia, il vostro amore di libertà, il vostro desiderio di dare una significativa testimonianza dei valori cristiani della vita sociale e politica del nostro paese.</p><p class="paragraph" data-counter="3" id="p-3">Quindi io vi devo tutto. E voglio dirvelo in questo momento questo mio debito di riconoscenza e di affetto.</p><p class="paragraph" data-counter="4" id="p-4">Ci sono dei temi dominanti in questo dibattito, anche per il momento politico nel quale esso si colloca. È stato affrontato quello della unità del partita.</p><p class="paragraph" data-counter="5" id="p-5">È un tema estremamente suggestivo; direi che qui, per me, questo tema ha un significato tutto particolare, perché di fronte ad affermazioni così cordiali di adesione, di simpatia, di comunità d’intenti, qui a <span about="https://w3id.org/moro/enoam/data/132152/v1/mention-65" class="mention place" id="mention-65" property="dcterms:references" resource="https://w3id.org/moro/enoam/data/bari" typeof="deo:Reference">Bari</span> non mi sembra che si possa in nessun modo parlare se non in termini di profonda e spirituale unità della <span about="https://w3id.org/moro/enoam/data/132152/v1/mention-23" class="mention organization" id="mention-23" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>.</p><p class="paragraph" data-counter="6" id="p-6">E poi, amici, perché il tema della unità del partito è stato il tema dominante della mia esperienza di segretario politico della <span about="https://w3id.org/moro/enoam/data/132152/v1/mention-24" class="mention organization" id="mention-24" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span><sup><a href="#curatornote-1" id="curatornote-ref-1">[1]</a></sup>: io ho vissuto la passione della unità della <span about="https://w3id.org/moro/enoam/data/132152/v1/mention-25" class="mention organization" id="mention-25" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>. Non l’ho soltanto detto (e pure l’ho detto tante volte) ma ho profondamente creduto sempre all’unità della <span about="https://w3id.org/moro/enoam/data/132152/v1/mention-26" class="mention organization" id="mention-26" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>. Ho sempre detto: siamo tutti importanti, siamo tutti indispensabili nella <span about="https://w3id.org/moro/enoam/data/132152/v1/mention-27" class="mention organization" id="mention-27" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>. Non c’è nessuno, quale che sia la sua idea, quale che sia il suo apporto alla formulazione die programmi e delle intuizioni della <span about="https://w3id.org/moro/enoam/data/132152/v1/mention-28" class="mention organization" id="mention-28" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>, non vi è nessuno che possa essere ricacciato ai margini del partito. Sono tutti al centro, nella pienezza della vita del partito (applausi). E per quanto complesse e difficili siano state le vicende che io ho vissuto, le prove che ho dovuto affrontare in questi anni, anche se in qualche momento può essere apparso diversamente, mai nessuno io ho ricacciato ai margini della vita del partito e tutti ho stretto intorno a me nel comune orgoglio dell’appartenenza alla <span about="https://w3id.org/moro/enoam/data/132152/v1/mention-50" class="mention organization" id="mention-50" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia cristiana</span>, quali che siano state in questi anni le forme di organizzazione nelle quali la <span about="https://w3id.org/moro/enoam/data/132152/v1/mention-51" class="mention organization" id="mention-51" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia cristiana</span> è andata articolandosi, forme tutte soggette alle legge dell’evoluzione e del superamento, che è proprio di tutte le cose umane. Non vorrò in questo momento certamente difendere una visione del partito in termini che sono oggi naturalmente superati, cioè in termini di struttura per raggruppamenti, per correnti<sup><a href="#curatornote-2" id="curatornote-ref-2">[2]</a></sup>, ma non posso dimenticare, il partito non dimentica, certo, perché questa è la sua esperienza storica, che i raggruppamenti costituitisi nell’ambiente del partito in quel determinato momento storico non corrispondevano, almeno essenzialmente, (potranno aver avuto anche aspetti deteriori), ma non corrispondevano essenzialmente a considerazioni personali, ragioni di cristallizzazione. Erano lo strumento di dialettica politica.</p><p class="paragraph" data-counter="7" id="p-7">Avevano ciascuno la propria funzione ed erano tutti legittimi, tutti utili, tutti significativi nella vita del partito. C’era quello che voleva spingersi più avanti per esplorare il terreno nuovo sul quale sentivamo di doverci avventurare; c’era quello che aveva il compito di tenere a freno il partito perché non si facessero errori, quello ce doveva ricordare alcune componenti ideali essenziali nell’esperienza storica del partito ed altri che in opportuna graduazione rappresentavano i momenti, i tempi, i modi politici di esprimere la nuova realtà che andavamo costruendo. Finché, cari amici, l’esperienza di centro-sinistra, cioè questo nuovo modo di collocarsi del partito in una nuova realtà italiana non è stato acquisito definitivamente nell’’ambito della <span about="https://w3id.org/moro/enoam/data/132152/v1/mention-29" class="mention organization" id="mention-29" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> e della esperienza politica italiana, fin quando esso non ha cessato di essere oggetto di una polemica appassionata e tormentosa per diventare la realtà concreta, entro il sistema, della <span about="https://w3id.org/moro/enoam/data/132152/v1/mention-52" class="mention organization" id="mention-52" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia cristiana</span> e della democrazia italiana, quelle correnti, pur con i rischi che comportavano, erano comprensibili e naturali. In questo momento, invece, è proprio in rapporto ad una situazione nuova che si è determinata, è proprio in rapporto all’avvenuta acquisizione nella normalità del sistema politico di questa nuova formula di coalizione, che il superamento delle correnti nelle forme tradizionali può e deve avvenire. È in questo spirito, e con assoluta sincerità e cordialità, che io in Consiglio nazionale, come tutti gli amici qui presenti, ho aderito al responsabile invito del segretario nazionale del partito, al quale desidero inviare in questo momento il più cordiale saluto…</p><p class="paragraph" data-counter="8" id="p-8">Ho aderito a questo invito per il superamento delle correnti, perché la situazione storica è mutata, perché è stato compiuto quel lavoro difficile e impegnativo che si è concretato in questa coalizione nuova che è stata voluta dalla <span about="https://w3id.org/moro/enoam/data/132152/v1/mention-30" class="mention organization" id="mention-30" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>.</p><p class="paragraph" data-counter="9" id="p-9">Una cosa importante – diciamolo per un momento, è quella che abbiamo fatto insieme in questi anni con la nostra azione comune, con la nostra dialettica, con il nostro interiore tormento. Una cosa importante che non portava a mutare le caratteristiche proprie della <span about="https://w3id.org/moro/enoam/data/132152/v1/mention-31" class="mention organization" id="mention-31" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>, che anzi in questa esperienza nuova sono state riconfermate, ma portava la <span about="https://w3id.org/moro/enoam/data/132152/v1/mention-32" class="mention organization" id="mention-32" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> a collocarsi in un modo nuovo, aderente ad una nuova realtà, il solo modo per permettere ad essa di essere nei tempi nuovi se stessa, di essere quella che è nella sua naturale vocazione.</p><p class="paragraph" data-counter="10" id="p-10">È stata la nostra una scelta difficile, anche se non è stata una scelta di fondo, cioè una scelta di mutamento nell’essenza della <span about="https://w3id.org/moro/enoam/data/132152/v1/mention-33" class="mention organization" id="mention-33" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>. È stata una scelta di attuazione della linea politica, ma pure in questo ambito veramente trasformatrice, perché ha cambiato la geografia politica del nostro paese, ha spostato i confini della vita democratica, ha mutato i termini della dialettica politica dando, pur con tutte le difficoltà che ci furono, che ci sono e che ci saranno, nuovo e più ampio respiro alla democrazia italiana.</p><p class="paragraph" data-counter="11" id="p-11">Quindi superamento delle correnti e spirito di unità tra noi. Qui vorrei dire che lo spirito di unità certamente tiene conto delle forme organizzative nelle quali il partito si va articolando di volta in volta nella sua multiforme esperienza, ma l’unità del partito è soprattutto uno stato d’animo, è soprattutto uno stato di tensione morale, è soprattutto un fatto della coscienza. E io dico: noi siamo e saremo veramente uniti nella misura in cui sapremo cacciar via da noi tutto quello che di personale, di meschino e di interessato può esservi; quanto più (pur intendendo la milizia politica per quello che essa è, qualche cosa che richiede forza e decisione per la conquista e la gestione del partito, per la guida ferma della comunità nazionale) noi vedremo questo nostro operare politico sempre più come un comune e fraterno servizio reso alla nazione. Non qualche cosa per la quale si chiedono benefici e affermazioni, ma qualche cosa attraverso la quale si dona la propria vita per il bene della nazione. E quindi in questo spirito diamo l’avvio ad una nuova esperienza spirituale della <span about="https://w3id.org/moro/enoam/data/132152/v1/mention-34" class="mention organization" id="mention-34" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>. Quello che conta è che questo spirito trovi le forme adeguate per esprimersi in queste circostanze, in questo momento storico. E sarà tutto ben fatto, certamente, non in un momento, perché queste sono conquiste morali oltre che politiche, non in un momento dunque ma sarà fatto bene, quello che ci prepariamo a fare, se eviteremo che nella nuova situazione che si è determinata in seno  alla <span about="https://w3id.org/moro/enoam/data/132152/v1/mention-35" class="mention organization" id="mention-35" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> si sostituiscono alle correnti di opinione, alle correnti di tendenza politica del partito, delle cristallizzazioni di carattere personale. Faremo bene quello che ci prepariamo a fare, se sapremo garantire, nella nuova realtà del partito che si va configurando, non un piatto conformismo ma una ricca circolazione dialettica di idee, se sapremo fare della <span about="https://w3id.org/moro/enoam/data/132152/v1/mention-36" class="mention organization" id="mention-36" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> un ambiente nel quale non si cerchi puntigliosamente e vanamente un motivo di dissenso, ma si arrechi continuamente e sinceramente il contributo della propria idea e della propria fede. </p><p class="paragraph" data-counter="12" id="p-12">Vorrei dire queste parole, che credo siano di assicurazione, perché è un impegno comune che noi assumiamo, soprattutto ai giovani, che con altri amici in sede nazionale hanno assunto una posizione differenziata nella vita del partito. Vorrei dire loro una parola di fiducia, una parola di amicizia: io sono certo della solidità morale e della profonda sensibilità politica dei giovani che militano nella <span about="https://w3id.org/moro/enoam/data/132152/v1/mention-37" class="mention organization" id="mention-37" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>. So che essi sono con noi, tra noi, con un’ansia più viva e, del resto, in essi naturale per la loro età: con un’ansia più viva del nuovo, di quello che perfezioni e arricchisca la nostra esperienza sociale e politica. Noi che abbiamo la responsabilità del potere – cosa pesante, cari amici -, vorremmo dimostrarvi in ogni momento la nostra fiducia e la nostra solidarietà, vorremmo saper cogliere in ogni momento in voi la fede, le attese, il desiderio di confortanti e umane novità perché arricchiscano e ravvivino la nostra esperienza. Non c’è conflitto tra noi; direi che c’è una naturale integrazione. Giovani amici, che assumete ancora in questo momento una posizione di avanguardia nel partito, bisogna che ci sia in voi questa attesa e questa speranza perché essa compensi non il nostro scetticismo, no; non la nostra stanchezza, no; ma quel duro senso della realtà contro la quale urtiamo noi che esercitiamo il potere, questa realtà che è dura da dominare, ma che possiamo dominare anche perché ci siete voi davanti ad aprire i cuori alla speranza, ad allargare gli orizzonti del nostro avvenire. Il governo ha bisogno di un partito che lo sospinga, di un partito che lo preceda, di un partito che dia fiducia al cittadino, non inventando delle cose che non si possono fare ma anticipando in un grande disegno quello che il governo andrà realizzando, faticosamente, facendo i conti con la realtà delle cose. Quindi voi giovani siete il simbolo del partito, perché tutto il partito è giovane di fronte all’esercizio del potere, tutto il partito è proiettato verso più ampi spazi della vita politica, tutto il partito è qualche cosa di più vivo, di più consolante di quello che noi possiamo giorno per giorno.</p><p class="paragraph" data-counter="13" id="p-13">È stata ricostituita una coalizione di governo. Direi di più, che è stata ricostituita una formula politica, una visione politica. È stato nuovamente operato un raccordo tra forze politiche che avevano insieme compiuto un lungo e difficile tratto di strada. Ad un certo momento questo contatto si era spezzato, cosa anche difficile da spiegare, da valutare, ma io credo, cari amici, che non valga tanto la pena di indagare, dire, sulle cause tecniche della crisi: se vi fu o non vi fu, o come fu, un certo intervento, perché sono convinto che nella storia la spiegazione è sempre più profonda che non sia quella apparente. E quindi con quel senso provvidenziale delle cose che in noi è caratteristica ed è la forza di noi cristiani, diremo che la crisi era fatale. Ad un certo momento, usandole, le cose si rompono<sup><a href="#curatornote-3" id="curatornote-ref-3">[3]</a></sup>.</p><p class="paragraph" data-counter="14" id="p-14">Anche questa rottura è provvidenziale, nel senso che si tratta di vedere se dopo la rottura le cose si possono accomodare, se si può ricostituire quello che si è rotto; e se quello che si è rotto stranamente, provvidenzialmente, si ricostituisce, vuol dire che esso aveva una verità e una ragion d’essere più profonde che non si pensasse prima.</p><p class="paragraph" data-counter="15" id="p-15">Quante persone scontente abbiamo trovato, quanti giornali critici, quante accuse relative all’impotenza e all’irrimediabile eterogeneità del governo noi abbiamo ascoltato; non insensibili, certo, ma sereni, nel corso di questi anni della nostra prova. Eppure ci è accaduto di sentre una certa preoccupazione in coloro che avevano denunciato quelle deficienze, quelle differenze, quelle impossibilità. Quando era il momento di rallegrarsi, perché qualche cosa si era rotto, alcuni hanno per lo meno esitato. E lo spettacolo di una crisi lunga, difficile ed angosciosa, non perché si pensasse alle nostre persone ma angosciosa perché si pensava al paese lo spettacolo di quella lunga crisi è stato come la riprova, la riconquista della consapevolezza dell’utilità di uno strumento politico che, sia pure imperfetto, rappresenta tuttavia l’unica forma possibile di coesione di forze politiche capaci in questo momento di guidare la vita politica del paese. </p><p class="paragraph" data-counter="16" id="p-16">C’era una certa preoccupazione, sì, in molti ambienti. Qualcuno se n’è stupito. La preoccupazione è naturale, quando si vede il vuoto davanti a sé. E in qualche momento noi abbiamo visto il vuoto. Che cosa è il vuoto? Il vuoto è la disunione, è l’impotenza, è una comunità viva e fervida che non trova la sua guida, che non sa, che non può indirizzarsi, che è ricca di tante cose, ma non è essa una cosa essenziale, un indirizzo ed uno spirito di unità. Come se noi fossimo qui, ricchi come siamo di tante idealità, ma senza volontà unitaria, senza guida. Così poteva essere il nostro paese. Si dirà: c’erano altre maggioranze. Maggioranze aritmetiche se ne possono immaginare quante si vuole. Ogni tanto nei giornali si leggeva la rinnovata presentazione della geografia parlamentare: tanto più tanto da tanto: ma questa era matematica astratta, non era politica. Qui si trattava di fare, incontrare delle volontà politiche in un determinato momento, cioè si trattava di trovare il giusto punto di equilibrio politico nella vita del nostro paese, un punto di equilibrio politico non per l’anno 1948 con certe forze politiche, certe esigenze del paese, ma un equilibrio politico per l’anno 1966 con certe forze politiche e certe esigenze del paese.</p><p class="paragraph" data-counter="17" id="p-17">E il vuoto in che cosa si rivelava? Il vuoto si rivelava davvero nella mancanza di alternative politiche. Alla Camera io l’ho contestato alle opposizioni: che cosa avete proposto al Presidente della Repubblica in cambio di questa maggioranza? Da più parti si è proposto le elezioni. Solo da parte comunista si è proposto, con monotonia puramente didattica e propagandistica. Certo, è molto importante, voi lo sapete, parlare di una nuova maggioranza, perché c’è sempre la speranza che, parlando di una nuova maggioranza, una maggioranza nasca davvero. E vi dico: non sottovalutate l’insidia che c’è in questa propaganda comunista, non sottovalutatela perché bisogna abituare il popolo italiano a resistere ogni giorno di fronte alla suggestione della cosiddetta nuova maggioranza<sup><a href="#curatornote-4" id="curatornote-ref-4">[4]</a></sup>. E dobbiamo farlo di più noi, perché devono farlo accanto a noi, in condizioni più difficili, i nostri amici di governo, i socialisti. Dobbiamo essere ancora più fermi noi nel denunciare la vanità, la inconsistenza politica della nuova maggioranza, per rendere più agevole ai socialisti di fare la loro parte: di dire essi – partito operaio – il loro “no” alla nuova maggioranza. Ma da più parti si è chiesto le elezioni. Ci sono dei momenti nei quali le elezioni si possono e si devono fare. un partito deve essere sempre pronto a giocare la carta elettorale, un partito è in campagna elettorale ogni giorno. Ma nella situazione concreta cosa significava questo da parte delle opposizioni, se non la loro sensazione di non avere una disponibilità per una diversa maggioranza? Che cosa poteva significare per i partiti della coalizione, se non la ricerca di un assetto diverso, di un assetto matematico, numerico, diverso? Ma che cosa, nel fondo, sarebbe cambiato nella situazione, se questi partiti dovevano fatalmente incontrarsi al di là del traguardo rischioso di elezioni anticipate, sempre drammatiche e dannose per l’economia del paese?</p><p class="paragraph" data-counter="18" id="p-18">Ecco cosa era il timore del vuoto che ha sconvolto in qualche momento il nostro paese. E io credo che sia stata una reazione salutare questa: non mi stupisco naturalmente nemmeno del lungo periodo che è stato necessario, dello sforzo che ci è stato richiesto per rimettere a posto questo delicato congegno di fiducia, di accordo politico, questo strumento operativo che si era rotto ad un certo momento nelle nostre mani. Non ci stupiamo del tempo richiesto, delle difficoltà affrontate. Comprendiamo i problemi di tutti i partiti, abbiamo la consapevolezza delle nostre difficoltà, cari amici. La <span about="https://w3id.org/moro/enoam/data/132152/v1/mention-38" class="mention organization" id="mention-38" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> si è trovata in drammatiche difficoltà. E se dobbiamo capire i nostri uomni per lo sforzo che hanno fatto per dare una soluzione in termini di dignità, di unità e di spirito di collaborazione alla crisi che si era creata, possiamo anche capire, perché dobbiamo essere oggettivi, le difficoltà degli altri partiti, nei quali pure è prevalso, malgrado tutto, il senso di responsabilità. Vuol dire che se questa ragione di unità, se questa necessità di colmare il vuoto, se questa esigenza di dare una guida al paese sono state più forti della tentazione della disgregazione, allora qualcosa di vero, di profondo c’era che spinge a riprendere questo cammino. Perché dare una guida al paese, cari amici, significa garantire la libertà del paese, significa garantire, attraverso la guida, la libertà, perché è solo nella guida che c’è la libertà. Fuori dalla guida c’è la dissociazione, l’anarchia e l’approdo fatale alla servitù. La libertà è tutt’uno con la guida politica, con l’autorità e con il prestigio delle istituzioni. Fanno una cosa sola. Quando il vuoto è stato colmato, in quel punto sono state garantite le istituzioni, in quel punto le forze politiche coalizzate hanno riassunto esse, vincendo la tentazione della disgregazione, la guida del paese e hanno creato il canale nel quale inalveare il libero sviluppo sociale e civile della nazione. Senza questa guida, questo binario non c’è, senza questa guida questo canale non c’è; se questa guida è messa in forse, la libertà, il bene supremo che la <span about="https://w3id.org/moro/enoam/data/132152/v1/mention-39" class="mention organization" id="mention-39" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> ha posto in cima alle sue aspirazioni politiche e ha difeso e fatto vivere fortunatamente in venti anni di storia. Vogliamo e dobbiamo ricordarlo in questo momento: la <span about="https://w3id.org/moro/enoam/data/132152/v1/mention-40" class="mention organization" id="mention-40" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> ha questo merito storico, di aver fatto vivere la libertà, di aver assicurato in ogni momento, fuori di ogni estremismo, nelle coalizioni possibili, la libertà nel nostro paese, di averla fatta vivere, questa libertà, con il metodo della libertà. Questa è una cosa di estrema importanza che non dobbiamo dimenticare. Nostro merito storico di ieri, nostro compito sempre è garantire la libertà con la libertà. Non garantire la libertà con la prepotenza sui prepotenti. Le istituzioni si debbono far valere in ogni momento, le istituzioni dello stato devono avere tanta forza da sbarrare la via alla minaccia e alla violenza. Vogliamo ricordarlo in questo momento nel quale sembra che vi sia qualche anacronistico ritorno. Le istituzioni vanno difese e le istituzioni difenderanno la libertà di tutti. Ma non dimentichiamo che è nostro merito storico di aver usato la forza dello Stato democratico per vincere la battaglia della libertà in <span about="https://w3id.org/moro/enoam/data/132152/v1/mention-57" class="mention place" id="mention-57" property="dcterms:references" resource="https://w3id.org/moro/enoam/data/italia" typeof="deo:Reference">Italia</span>. Non abbiamo creduto in tanti anni di dover ricorrere ad armi diverse che non fossero la forza delle istituzioni e l’alta tribuna educativa della libertà. Con queste forze abbiamo vinto la nostra battaglia con queste forze continueremo a combattere per vincere la battaglia democratica. Diciamo queste cose in un momento nel quale, dicevo, c’è qualche motivo di preoccupazione, nel quale queste cose vanno ripetute con fermezza e senza tuttavia dimenticare che molto cammino è stato compiuto in <span about="https://w3id.org/moro/enoam/data/132152/v1/mention-58" class="mention place" id="mention-58" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> in questi anni, che questo processo di sviluppo della libertà, di ancoraggio delle coscienze al bene supremo della libertà, è andato molto innanzi. </p><p class="paragraph" data-counter="19" id="p-19">Vi sono ancora, certo, pericoli incombenti nel nostro paese. E tuttavia oggi il dialogo democratico è più aperto, le istituzioni sono, malgrado alcune nubi, sostanzialmente più solide. Non tutto è fatto, s’intende, ma è possibile immaginare la nostra vita politica come avviata ad essere una vita nella quale circoli più naturalmente la libertà. Una vita più fiduciosa, meno tesa, meno drammatica. Vi sono stati gli anni nei quali noi eravamo davvero in una cittadella assediata e abbiamo difeso come potevamo, con tutti coloro che potevano concorrere nel nostro sforzo. Ora, malgrado alcune nubi che sono all’orizzonte, possiamo dire: cominciamo ad uscire da questa cittadella non per allentare la nostra vigilanza, ma perché il paese è cresciuto, la coscienza democratica si è approfondita, è avvenuto qualche cosa di nuovo. Non è per niente che in forza di un processo di evoluzione politica che ha coinvolto l’intero schieramento politico del nostro paese, noi, anche per la nostra fermezza, anche per la nostra apertura, perché abbiam saputo essere fiduciosi quando bisognava essere fiduciosi e bisognava lanciare lo sguardo lontano. Abbiamo avuto fiducia, abbiamo creduto, come democratici cristiani, che potessero crescere i consensi a difesa della libertà, che potesse essere ampliata la base politica dello stato democratico. E quindi dobbiamo sentire l’orgoglio di tutto quello che abbiamo fatto nel corso di questi anni, quando eravamo assediati e non avevamo timore, quando abbiamo cercato di rompere l’accerchiamento guardando lontano, quando abbiamo associate a noi cordialmente, solidalmente altre forze. Sentiamo che abbiamo ostilità da vincere, sentiamo che vi sono pericoli, ma sentiamo che c’è anche un più libero e agile respiro nella vita democratica del nostro paese.</p><p class="paragraph" data-counter="20" id="p-20">Questo è anche il senso di questa coalizione di governo, direi di più, di questa intesa politica. Abbiamo riempito questo vuoto, abbiamo dato una guida al paese, abbiamo ridato vigore alle istituzioni. Ma ci siamo riuniti per un’affinità tra noi. Intendete: io so che vi sono tante differenze tra noi e le riscontro ogni giorno: differenze di ideologia, differenze di sensibilità, differenze nelle prospettive ultime, ma c’è qualche cosa che ci unisce. Ci unisce che cosa? Questa ansia di rendere nuovo, più eguale e più giusto il nostro paese. Io non voglio disprezzare nessuno. Nel passato abbiamo avuto alleanze con partiti diversi e rispettabili che avevano una loro visione<sup><a href="#curatornote-5" id="curatornote-ref-5">[5]</a></sup>. Qui, nella diversità di visione, c’è però questa ragione di vicinanza. Abbiamo insieme l’ansia del nuovo, siamo consapevoli di essere ad una svolta della storia d’<span about="https://w3id.org/moro/enoam/data/132152/v1/mention-59" class="mention place" id="mention-59" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> e della storia del mondo, sappiamo che è estremamente difficile operare questa svolta, girare dall’altra parte, ma sentiamo che è nostro dovere, è nostro compito, che è nostra responsabilità in <span about="https://w3id.org/moro/enoam/data/132152/v1/mention-60" class="mention place" id="mention-60" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> e nel mondo di creare una società nella quale tutti gli uomini valgano. C’è l’esigenza della ricchezza più diffusa, della partecipazione alla società, del potere esercitato nella vita politica. Questo è il segno dei tempi, che abbiamo in effetti sentito in altre qualificati sedi. Dicevo che non è facile, vi dico che non è facile, che vi sono grandi ostacoli da superare, perché vi è una naturale impazienza e invece l’attuazione di questo disegno è lenta e difficile. Non possiamo dare tutto subito, possiamo dare la nostra buona fede, la nostra sincera volontà, cioè l’impegno dell’anima popolare della <span about="https://w3id.org/moro/enoam/data/132152/v1/mention-41" class="mention organization" id="mention-41" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>.</p><p class="paragraph" data-counter="21" id="p-21">Chiediamo fiducia perché noi possiamo, se non pagare tutto oggi, in questo momento: camminiamo su questa strada, abbiamo a noi queste mete, siamo consapevoli di questo momento storico, di questa autentica rivoluzione che è nel mondo, che sarà fatta nel segno della libertà o sarà fatta nel segno della schiavitù. Questa è la situazione: o la facciamo noi o rischiano di farla a loro modo i comunisti. La dobbiamo fare noi, la vogliamo fare noi. Ecco perché la nostra maggioranza è delimitata, come si dice. Anche questa espressione è stata oggetto di ironici commenti: una “maggioranza delimitata”. Che cosa è? È una maggioranza che ha il suo significato e al difuori di essa vi è l’opposizione, quella opposizione sappiamo di che natura è. E vi sono altre posizioni di una certa natura che ni conosciamo. Non abbiamo gli occhi bendati, sappiamo bene cosa c’è al di là del confine, siamo dei democratici. È questo il nostro vanto. Pur sapendo che cosa c’è noi combattiamo la nostra battaglia di democratici. Ecco perché siamo nella dialettica parlamentare e ci poniamo di fronte ad opposizioni. Ma la nostra maggioranza ha un confine e non può nascere, da questa maggioranza, una nuova maggioranza. Non siamo pronti per il dialogo che ci è richiesto, non possiamo parlare con i comunisti. Possiamo parlare in sede parlamentare, possiamo confrontare le nostre tesi, qualche volta dovremmo spingere gli altri a tirar fuori le loro tesi vere, non le tesi, come si dice, di sinistra democratica, dobbiamo guardare certi cavilli, certe esperienze, certi dati della realtà politica. Ebbene noi non abbiamo mai trovato, questa è la verità, al di là delle parole, una prova nella storia comunista, di una reale capacità di dialogo permanente, di dialogo che non tenda ad egemonizzare, a vincere e ad inglobare in sé. Non vediamo da quella parte nessuna esperienza di libertà nel modo come noi lo intendiamo. E perciò non possiamo parlare, perché abbiamo sfiducia perché crediamo nelle nostre sfide e nelle nostre forze, ma non possiamo credere alle parole degli altri, perché sappiamo che dietro quelle parole c’è un’altra realtà pesante per noi, inaccettabile per noi.</p><p class="paragraph" data-counter="22" id="p-22">Ed entro questa non più cittadella ma città, con i suoi confini, ma un po’ più alta e più ariosa, sappiamo che si tende a unificare forze affini. Io credo che la <span about="https://w3id.org/moro/enoam/data/132152/v1/mention-42" class="mention organization" id="mention-42" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> debba avere – e sono certo che ha – anche su questo tema lungimiranza, generosità e apertura. Perché questa unificazione non dobbiamo temerla se abbiamo fiducia in noi, nella nostra forza, nel nostro peso, nella realtà nazionale. Non dobbiamo certamente temere una maggiore consistenza, un maggior vigore di una componente socialista che è certamente nel nostro paese e che non possiamo negare.</p><p class="paragraph" data-counter="23" id="p-23">Nel nostro paese ci siamo noi, una delle più belle invenzioni, checché si dica, della vita politica italiana. Ci siamo noi democratici cristiani, ma ci sono anche gli altri. C’è una componente socialista, c’è uno spirito di libertà inteso in modo diverso da come noi l’intendiamo. È pur vero, crediamo, che il contatto debba insegnare molte cose. C’è componente socialista nel paese. Che essa sia presente, che abbia maggiore forza, maggiore autorità, maggiore presa io credo che sia nell’interesse democratico della nazione. E quindi è sulla via di quello sviluppo democratico, che senza egoismi la <span about="https://w3id.org/moro/enoam/data/132152/v1/mention-43" class="mention organization" id="mention-43" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> ha sempre perseguito, il poter sdrammatizzare nei limiti del possibile, la vita politica italiana, il far sì che non vi sia nelle elezioni il terrore del salto nel buio. Anche questa presenza socialista, con un sicuro ancoraggio democratico, credo poi risponda alla vocazione storica della <span about="https://w3id.org/moro/enoam/data/132152/v1/mention-44" class="mention organization" id="mention-44" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>. L’unificazione rappresenta la fusione di due esperienze distinte. Ma noi dobbiamo capire che se essa si compie in un più sicuro avvicinamento a quelle posizioni di responsabilità democratica che noi abbiamo sempre affermato. E quindi dobbiamo essere comprensivi da questo punto di vista, mentre siamo fiduciosi. Noi non siamo integralisti. L’ho detto e l’ho ridetto. Non siamo integralisti, perché in questi anni abbiamo sempre cercato la collaborazione democratica, l’abbiamo cercata, come è stato detto altre volte, quando potevamo forse farne e meno; l’abbiamo cercata in questa forma nuova. È amore del dialogo il fatto di cercare un nuovo incontro. Chi non lo voglia il dialogo, magari si chiude in se stesso e dice: non ci sono interlocutori. E noi invece abbiamo cercato interlocutori e nuovi interlocutori. Non siamo per vocazione integralisti perché siamo democratici. </p><p class="paragraph" data-counter="24" id="p-24">Ma vorrei dire, come ho accennato a <span about="https://w3id.org/moro/enoam/data/132152/v1/mention-48" class="mention place" id="mention-48" property="dcterms:references" resource="https://w3id.org/moro/enoam/data/milano" typeof="deo:Reference">Milano</span> qualche tempo fa<sup><a href="#curatornote-6" id="curatornote-ref-6">[6]</a></sup>, che la nostra disponibilità al dialogo ci impegna ad essere presenti come interlocutori di questo dialogo, ci impegna a dire una parola nostra nell’ambito del dialogo democratico. Ecco quella invenzione felice della quale abbiamo parlato, con la presenza cristiana nella vita politica del nostro paese. Vuol dire che noi abbiamo qualche cosa da dire nella vita politica italiana, qualche cosa che è nostro, originale, che non è, vedete amici, sempre la soluzione di un problema. perché sarebbe un po’ eccessivo dire che tutti i problemi poi si possono risolvere in un modo proprio e che ciascuno lo risolve secondo la sua ideologia; ci sono anche problemi che si possono risolvere alla luce solamente dell’equilibrio e del buon senso. Ma non è che noi risolviamo solo problemi. Noi camminiamo nella vita politica e sociale italiana, noi parliamo, noi guardiamo al domani, noi creiamo la nuova società. e questo lo facciamo con un’anima nostra che è l’anima cristiana e con la forza della nostra ideologia che dà originalità, che dà vigore, che dà ricchezza alla vita politica italiana. Questa è un’epoca ideologica; io credo, io spero che non avremo una società meccanica nella quale vi sia la soluzione matematica di tutti i problemi. Io penso, io spero che avremo sempre una società viva nella quale si affermino i valori umani. E il nostro modo di intendere l’umanità, di concepire la vita e i rapporti umani, bisogna che abbia una presenza autorevole ed efficace nella vita politica del nostro paese. Ecco perché nel dialogo il più largo possibile andiamo con il volto autonomo ed originale della <span about="https://w3id.org/moro/enoam/data/132152/v1/mention-45" class="mention organization" id="mention-45" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span>.</p><p class="paragraph" data-counter="25" id="p-25">Io vorrei dire che noi abbiamo politica tre problemi da risolvere, da risolvere qui, sì, davvero con il nostro spirito, perché non sono soluzioni matematiche, non sono soluzioni pragmatistiche. Sono soluzioni politiche, umane.</p><p class="paragraph" data-counter="26" id="p-26">L’inserimento dei giovani nella vita nazionale, inserimento che vuol dire la loro presenza, la nostra fiducia in loro e la loro fiducia in noi, che vuol dire la capacità di pensare, di condursi, di ricrearsi, di dare il loro apporto di novità e di generosità alla vita del paese.</p><p class="paragraph" data-counter="27" id="p-27">Abbiamo il problema dell’inserimento dei lavoratori nella società – lo diciamo oggi 1° maggio - cioè che siano, si sentano protagonisti della vita dello stato, partecipi, responsabili, che possano attraverso i partiti che ne esprimono così largamente le esigenze e anche in altre forme, da se stessi comprendere possibilità ed esigenze della vita del paese e costruire giorno per giorno, ora per ora, con il ritmo che è possibile questo avvenire di giustizia che è nella svolta storica del nostro paese, che possano sentirsi protagonisti della vita politica della nazione.</p><p class="paragraph" data-counter="28" id="p-28">E ringrazio coloro che hanno ricordato che noi abbiamo chiamato i sindacati a partecipare con noi, a fare i conti con noi, quando si devono fare i conti (perché qualche volta si devono fare i conti) nell’ambito di una visione d’insieme degli interessi nazionali. E la visione d’insieme, cari amici, non è una visione classista, è la visione degli interessi permanenti, degli interessi in prospettiva delle categorie lavoratrici. Protagonisti, quindi, della vita sociale e politica. </p><p class="paragraph" data-counter="29" id="p-29">E poi l’inserimento delle comunità, delle città, delle province, delle regioni, delle zone nel paese con la loro storia, la loro bellezza, le loro aspirazioni, il loro valore di realtà locale, tutte inserite nell’ambito della comunità nazionale. non vogliamo una società piatta, indifferenziata. Per questo siamo pluralisti, articolati, autonomisti.</p><p class="paragraph" data-counter="30" id="p-30">Cos’è l’autonomia? È un istituto giuridico una realtà giuridica e un involucro ordinante. Cosa c’è dietro l’autonomia? Ci sono aspirazioni popolari, esigenze dell’anima italiana. C’è tata storia, bellezza, attesa, e queste cose hanno ciascuna una propria consistenza, una propria voce da far valere. Bisogna che questa voce sia ascoltata.</p><p class="paragraph" data-counter="31" id="p-31">Naturalmente bisogna fare un concerto. Vi sarebbe una indescrivibile confusione se queste voci non fossero armonizzate tra loro. Ecco l’inserimento dei giovani, dei lavoratori, delle città delle comunità, essi varrebbero poco, se non fossero inseriti nella comunità nazionale, nella patria di tutti, la patria, chiamiamola, dunque, l’<span about="https://w3id.org/moro/enoam/data/132152/v1/mention-61" class="mention place" id="mention-61" property="dcterms:references" resource="https://w3id.org/moro/enoam/data/italia" typeof="deo:Reference">Italia</span>…(applausi)</p><p class="paragraph" data-counter="32" id="p-32">Ecco ora la necessità di organizzarci, di misurare, di contemperare, di scegliere, di graduare le cose.</p><p class="paragraph" data-counter="33" id="p-33">Cos’è la programmazione, questa brutta parola con questa zeta finale? È una cosa seria e profonda, perché è l’ordine frutto della nostra libera scelta, l’ordine frutto della vita democratica. È il paese che cammina con il passo più svelto che può avere, ma con il passo che può avere, cari amici. Io ho detto tante volte che dobbiamo fare i conti insieme. Mi permettete solo in un minuto? Non sono conti matematici, solo un elenco di alcuni problemi e di alcune esigenze che sono in questo momento nella vita nazionale. vorrei solo rispondere agli amici combattenti, ai coltivatori diretti, agli amici sindacalisti. Solo per quanto riguarda il settore pubblico, dobbiamo risolvere i problemi della finanza locale. Vi è poi il disavanzo che voi conoscete, che supera il disavanzo dello stato; vi è il disavanzo nel bilancio dello stato, di cui conoscete l’entità soprattutto in questi anni di congiuntura; vi è il disavanzo, che rischia di crescere, degli enti previdenziali e quindi abbiamo situazioni delicate e difficili da fronteggiare. Poi, disavanzo delle Ferrovie dello Stato, disavanzo delle aziende di Stato: abbiamo i problemi dell’<span about="https://w3id.org/moro/enoam/data/132152/v1/mention-47" class="mention organization" id="mention-47" property="dcterms:references" resource="https://w3id.org/moro/enoam/data/opera-nazionale-maternita-e-infanzia" typeof="deo:Reference">ONMI</span>, e io ne so tutta l’importanza. Con una parentesi vorrei dire che vi è il problema degli enti lirici. Abbiamo la richiesta della pensione ai combattenti, abbiamo il problema della rivalutazione delle pensioni di guerra, abbiamo il tema aperto dinanzi al Parlamento di un trattamento di assistenza agli invalidi civili, abbiamo rivendicazioni degli statali, abbiamo rivendicazioni dei parastatali, abbiamo il problema degli assegni ai coltivatori diretti, abbiamo gli oneri sociali che abbiamo accordato allo Stato, per dare respiro alla produzione, abbiamo i problemi della edilizia convenzionata, abbiamo davanti al Parlamento i grandi piani della scuola e dell’edilizia scolastica e dell’agricoltura. </p><p class="paragraph" data-counter="34" id="p-34">Questa notula, come direbbero i medici, è almeno di duemila miliardi. Dobbiamo avere pazienza, dobbiamo camminare con il passo che possiamo tenere. Per la scuola, per l’edilizia scolastica e per l’agricoltura abbiamo già provveduto. E io sono certo che i nostri solerti amici parlamentari ne consentiranno la rapida approvazione. E qui dirò, tra parentesi, che il piano per il Mezzogiorno ha battuto il primato del tempo, perché è stato il primo piano effettivamente approvato, anticipando sui termini del piano pluriennale di sviluppo.</p><p class="paragraph" data-counter="35" id="p-35">Vi ho detto queste cose, cari amici, perché voi possiate capire la mia angoscia, e come pesa il potere. Io penso a tante cose, ma penso anche a queste cose. Io penso alle attese della povera gente. Io la capisco, io la capisco, … (applausi), ma se io volessi dire: scrivo qui sopra duemila miliardi, ditemi dove li prenderei e se non sarebbe una inflazione per duemila miliardi del nostro sistema economico. Quindi comprendetemi quando dico: andiamo con il passo giusto. Ordinatamente, raggiungeremo, non immediatamente ma raggiungeremo certamente, la nostra meta.</p><p class="paragraph" data-counter="36" id="p-36">Governo e partito sono due realtà diverse. L’ho detto all’inizio, diverse perché il partito ha tutta l’ampiezza di una visione ideale, può descrivere più larghi orizzonti; ma il governo fa i conti con la realtà. Sono però due organismi, malgrado la loro diversità, che si compenetrano profondamente. Che cosa saremmo noi senza questa luce ideale che ci viene da voi, senza questa capacità di sperare e di credere che ci viene dal partito; che cosa saremmo noi se non foste voi, amici, a filtrare, a raccogliere, ad interpretare le esigenze della comunità nazionale e anche a fare il lavoro inverso, cioè a riportare alla comunità nazionale le cose che il governo ha fatto e anche quelle che non ha potuto fare, spiegando che non è per cattiva volontà, ma che vi sono delle difficoltà da superare. Vi sono delle riforme da fare? Ho sentito richiederle dai nostri giovani amici, e le andiamo congegnando tutte. Non vorrei però che si desse un significato restrittivo alla parola “riforma”, come se essa significasse solo qualche cosa che fa male a qualcuno. Ma quando noi rinvigoriamo la vita del mezzogiorno, come speriamo di fare con il massiccio intervento (1800 miliardi in cinque anni); quando lavoriamo per rinvigorirne l’agricoltura che abbiamo riformato in alcuni importanti istituti contrattuali e che l’abbiamo modificata con quella riforma agraria che ha il nome della <span about="https://w3id.org/moro/enoam/data/132152/v1/mention-46" class="mention organization" id="mention-46" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">Democrazia Cristiana</span> quando operiamo per dare la scuola a tutti i cittadini, rendere universale la scuola e fare che essa aderisca per efficienza, per rispondenza alle vocazioni individuali, alle esigenze sociali, andiamo riformando la società italiana. Ci sono altri strumenti che andiamo apprestando, c’è la riforma dello Stato che dobbiamo fare, che stiamo facendo giorno per giorno: ma tutto è riforma nella nostra comune azione. Il partito, quindi, aiuti il governo, gli renda possibile la vita, gli accordi la fiducia, lo metta in contatto con la comunità nazionale. e noi serviamo il partito, cercando di attuare giorno per giorno quello che è attuabile della sua alta visione ideale. Camminiamo insieme, quindi, cari amici, in spirito profondo di unità e di amicizia, camminiamo fieri della nostra storia, fieri del contributo che abbiamo dato all’<span about="https://w3id.org/moro/enoam/data/132152/v1/mention-62" class="mention place" id="mention-62" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> nuova, moderna e democratica, camminiamo orgogliosi delle cose che possiamo ancora dare in rispondenza profonda alla nostra anima cristiana, camminiamo insieme verso un avvenire lontano, forse, ma sicuro di libertà, di giustizia, di progresso. </p><ol id="curatorNotes"><li about="https://w3id.org/moro/enoam/data/132152/v1/curatornote-1" id="curatornote-1" property="dcterms:creator" resource="https://w3id.org/moro/enoam/data/michele-cento" typeof="fabio:Comment"> Moro ricopre la carica di segretario della Dc dal 1959 fino all’inizio del 1964. <a href="#curatornote-ref-1">↑</a></li><li about="https://w3id.org/moro/enoam/data/132152/v1/curatornote-2" id="curatornote-2" property="dcterms:creator" resource="https://w3id.org/moro/enoam/data/michele-cento" typeof="fabio:Comment"> Il riferimento è all’appello alla smobilitazione delle correnti, lanciato dal segretario della Dc Mariano Rumor durante il Consiglio nazionale del partito a Roma, tra marzo e aprile 1966. <a href="#curatornote-ref-2">↑</a></li><li about="https://w3id.org/moro/enoam/data/132152/v1/curatornote-3" id="curatornote-3" property="dcterms:creator" resource="https://w3id.org/moro/enoam/data/michele-cento" typeof="fabio:Comment"> Il riferimento è alla crisi del governo Moro II aperta il 20 gennaio 1966, in seguito a un voto contrario del Parlamento sulla istituzione della scuola materna statale, e conclusasi, dopo un travagliato percorso, il 23 febbraio dello stesso anno con la formazione di nuovo governo di centrosinistra guidato sempre da Moro. <a href="#curatornote-ref-3">↑</a></li><li about="https://w3id.org/moro/enoam/data/132152/v1/curatornote-4" id="curatornote-4" property="dcterms:creator" resource="https://w3id.org/moro/enoam/data/michele-cento" typeof="fabio:Comment"> Il riferimento è alla proposta comunista, avanzata durante il congresso del partito a fine gennaio 1966, di allargare la maggioranza ai comunisti come via d’uscita alla crisi di governo. Una via d’uscita che avrebbe però dovuto avere come pregiudiziale la sostituzione di Moro con un «uomo nuovo» alla guida del governo. <a href="#curatornote-ref-4">↑</a></li><li about="https://w3id.org/moro/enoam/data/132152/v1/curatornote-5" id="curatornote-5" property="dcterms:creator" resource="https://w3id.org/moro/enoam/data/michele-cento" typeof="fabio:Comment"> Il riferimento è al Partito liberale italiano che, interno alla maggioranza durante gli anni del centrismo, va all’opposizione con l’inizio dei governi di centrosinistra. <a href="#curatornote-ref-5">↑</a></li><li about="https://w3id.org/moro/enoam/data/132152/v1/curatornote-6" id="curatornote-6" property="dcterms:creator" resource="https://w3id.org/moro/enoam/data/michele-cento" typeof="fabio:Comment"> Il riferimento è al discorso tenuto al Teatro Odeon a Milano il 15 novembre 1964 nel corso della campagna elettorale per le elezioni amministrative del 22-23 novembre dello stesso anno.  <a href="#curatornote-ref-6">↑</a></li></ol></body></html>