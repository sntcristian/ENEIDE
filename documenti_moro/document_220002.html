<!DOCTYPE html>
<html><head prefix="rdfs: http://www.w3.org/2000/01/rdf-schema# owl: http://www.w3.org/2002/07/owl# foaf: http://xmlns.com/foaf/0.1/ wdt: http://www.wikidata.org/prop/direct/ skos: http://www.w3.org/2004/02/skos/core#"><meta charset="utf-8"/><meta content="width=device-width, initial-scale=1.0" name="viewport"/><meta content="https://creativecommons.org/licenses/by-nc/4.0" name="dcterms.rights"/><meta content="https://doi.org/10.48678/unibo/aldomoro2.2.0.002" name="dcterms.relation"/><meta content="10.48678/unibo/aldomoro2.2.0.002" name="dcterms.identifier"/><meta content="Moro, Aldo, Lo Stato, in Aldo Moro, Edizione Nazionale delle Opere di Aldo Moro, Sezione 2, Opere Giuridiche, Vol. 2, Le dispense di filosofia del diritto (1941-1947), a cura di Renato Moro, edizione e nota storico-critica di Maurizio Cau, Bologna, Università di Bologna, 2024. DOI: https://doi.org/10.48678/unibo/aldomoro2.2.0.002." name="dcterms.bibliographicCitation"/><meta content="Edizione Nazionale delle Opere di Aldo Moro, Opere Giuridiche, Le dispense di filosofia del diritto (1941-1947), 2024" name="description"/><title>Lo Stato</title>
<div id="mentionMeta"><meta about="https://w3id.org/moro/enoam/data/georg-jellinek" typeof="foaf:Person"/><meta about="https://w3id.org/moro/enoam/data/georg-jellinek" content="Georg Jellinek" property="rdfs:label"/><meta about="https://w3id.org/moro/enoam/data/georg-jellinek" property="owl:sameAs" resource="http://www.wikidata.org/entity/Q61954"/><meta about="https://w3id.org/moro/enoam/data/georg-jellinek" content="Jellinek, Georg" property="skos:prefLabel"/><meta about="https://w3id.org/moro/enoam/data/chiesa" typeof="foaf:Organization"/><meta about="https://w3id.org/moro/enoam/data/chiesa" content="Chiesa" property="rdfs:label"/><meta about="https://w3id.org/moro/enoam/data/chiesa" property="owl:sameAs" resource="http://www.wikidata.org/entity/Q34651"/><meta about="https://w3id.org/moro/enoam/data/societa-delle-nazioni" typeof="foaf:Organization"/><meta about="https://w3id.org/moro/enoam/data/societa-delle-nazioni" content="Società delle Nazioni" property="rdfs:label"/><meta about="https://w3id.org/moro/enoam/data/societa-delle-nazioni" property="owl:sameAs" resource="http://www.wikidata.org/entity/Q38130"/><meta about="https://w3id.org/moro/enoam/data/dio" typeof="foaf:Person"/><meta about="https://w3id.org/moro/enoam/data/dio" content="Dio" property="rdfs:label"/><meta about="https://w3id.org/moro/enoam/data/dio" property="owl:sameAs" resource="http://www.wikidata.org/entity/Q190"/><meta about="https://w3id.org/moro/enoam/data/dio" content="Dio" property="skos:prefLabel"/><meta about="https://w3id.org/moro/enoam/data/giorgio-del-vecchio" typeof="foaf:Person"/><meta about="https://w3id.org/moro/enoam/data/giorgio-del-vecchio" content="Giorgio Del Vecchio" property="rdfs:label"/><meta about="https://w3id.org/moro/enoam/data/giorgio-del-vecchio" property="owl:sameAs" resource="http://www.wikidata.org/entity/Q1130472"/><meta about="https://w3id.org/moro/enoam/data/giorgio-del-vecchio" content="giorgio-del-vecchio" property="wdt:P1986"/><meta about="https://w3id.org/moro/enoam/data/giorgio-del-vecchio" content="Del, Vecchio, Giorgio" property="skos:prefLabel"/></div>

<div id="footnoteMeta"><meta about="https://w3id.org/moro/enoam/data/maurizio-cau" typeof="foaf:Person"/><meta about="https://w3id.org/moro/enoam/data/maurizio-cau" content="Maurizio Cau" property="rdfs:label"/></div></head><body prefix="deo: http://purl.org/spar/deo/ dcterms: http://purl.org/dc/terms/ fabio: http://purl.org/spar/fabio/ doco: http://purl.org/spar/doco/"><h1 class="title-1">Lo Stato</h1><h2 class="title-2">Corso di lezioni di Filosofia del Diritto tenute presso l’Università di Bari nell’Anno Accademico 1942-43</h2><h2 class="title-2">Raccolte a cura e per uso degli studenti</h2><h2 class="title-2">Introduzione</h2><p class="paragraph" data-counter="1" id="p-1">Prima di iniziare lo studio dello Stato, che costituirà l’oggetto di questo corso di filosofia del diritto, è opportuno dare uno sguardo di insieme alla materia, per mostrare come il tema sia del più vivo ed umano interesse, tale perciò che deve necessariamente impegnare la sensibilità di uomini, che fanno professione d’intelligenza.</p><p class="paragraph" data-counter="2" id="p-2">Un tale valore della materia del nostro studio risulta già chiaro, solo che si consideri che le categorie del diritto e dello Stato nascono dalla vita etica e quindi dal profondo della nostra umanità<sup><a href="#curatornote-1" id="curatornote-ref-1">[1]</a></sup>. Non possiamo qui naturalmente che accennare, perché il tema della morale, cui daremo qualche svolgimento in seguito, è troppo vasto perché lo si possa contenere nei limiti angusti di una introduzione. Basterà dire che vita etica è il processo, attraverso il quale il soggetto realizza la sua vita più vera, ascendendo dal piano della sua particolarità empirica a quello della universalità, che rappresenta il suo valore propriamente umano. Così l’esigenza morale, nell’atto che esclude talune possibili estrinsecazioni della personalità del soggetto, prospetta come categoricamente necessarie quelle altre, che siano atte a realizzare quel valore, che per se stesso rappresenta l’ideale di dignità umana cui l’uomo deve conformarsi, per assolvere la sua missione nella storia. Per ciò, se essa è, estrinsecamente considerata, limite frapposto alle esplicazioni, tutte fisicamente possibili, della personalità è in realtà la più alta affermazione della libertà e della dignità dell’uomo, il quale nella vita etica realizza il suo vero io. Perciò l’eticità è in ogni caso slancio spontaneo della persona che, superando le angustie del suo limite particolare, spazia nell’universale. Tale spontaneo slancio, che parte dall’io profondo del soggetto, se pure si affermi talvolta, anzi il più delle volte, in un difficile sforzo di superamento, è l’amore, il quale è la sostanza stessa della vita nella sua verità. In questo senso è da intendere l’autonomia della morale, per cui l’uomo è legislatore a se stesso, in quanto il suo profondo io muova la sua vita in senso conforme all’ideale umano<sup><a href="#curatornote-2" id="curatornote-ref-2">[2]</a></sup>. E poiché la vita è relazione, l’esigenza etica ha in ogni caso riguardo alla realtà degli altri uomini che ci vivono accanto; in questo senso l’etica non può essere che sociale. È chiaro allora che la disciplina dei rapporti umani deve essere data da questa esigenza che parte dal profondo della coscienza individuale e fondamentalmente si esprime in questo slancio della persona, che, come di un balzo, attinge la sua vera vita; l’attinge attraverso gli altri e con la loro collabo- razione. Qual’è dunque allora il significato del diritto, che è, come noto, disciplina delle azioni umane nell’ambito della coesistenza sociale, ordine oggettivo e soggettivo delle personalità che vivono in un determinato ambiente storico? È evidente che la caratteristica variazione, per cui si passa dal mondo della morale a quello del diritto, o, come si dice, dall’etica subiettiva a quella obiettiva<sup><a href="#curatornote-3" id="curatornote-ref-3">[3]</a></sup>, è costituita dall’essere appunto trasferita la disciplina dall’augusto foro interno della coscienza morale, là dove il singolo è legislatore e suddito al tempo stesso, nell’ambiente sociale obiettivamente considerato, là dove dell’ideale esigenza di ordine è portatrice la stessa collettività; onde il caratteristico passaggio dall’autonomia della morale a quella che sembra, e in un certo senso è, la eteronomia del diritto. Qui la viva e spontanea esigenza di adeguazione all’ideale diventa legge, cioè qualcosa di obbiettivo, di dato, che è difficile sentire, almeno a prima vista, come coerente allo spontaneo slancio dello spirito ed anzi identificantesi con esso. Tanto più che dietro il comando della legge c’è l’apparato possente delle forze di coercizione, per mezzo delle quali l’ideale prospettato dalla norma giuridica deve realizzarsi ad ogni costo. Vero è che, quando si passa dal mondo etico al mondo giuridico, è il punto di vista che cambia. Restando pur sempre a base di ogni sviluppo normativo l’esigenza morale, che è la sola forza veramente imperativa nel mondo umano, di essa, per così dire, s’impadroniscono gli altri uomini, i quali sono interessati a che la disciplina, che la coscienza morale dette al soggetto, sia attuata, in modo da consentire nell’ambiente della vita sociale una piena e ordinata vita di tutti i soggetti. Passaggio, se vogliamo, necessario; l’esperienza storica, se non altro, sta chiaramente a dimostrare la necessità e permanente vitalità del diritto e la insufficienza delle forze etiche, strettamente intese, a regolare la vita della società e quindi, in definitiva, a realizzare quegli stessi fini di libertà e di dignità morale, per cui la vita ha un significato. Riconosciuto però questo, non si vorrà negare la realtà di un nostro, mai pienamente risoluto, problema spirituale, per cui di fronte alla legge dura e oggettiva noi siamo, più o meno sempre, in posizione di diffidenza e quasi di ostilità. Che se essa è, come è tante volte, legge ingiusta, tale cioè che non si accorda con i fondamentali apprezzamenti di valore che ogni soggetto nella sede sovrana della sua coscienza pone, non si vorrà negare la gravità della situazione che ne deriva in un aspro conflitto fra due doveri che idealmente scaturiscono dalla stessa fonte, la quale non può essere pensata altrimenti che coerente. Che se poi la legge sia invece giusta, e cioè rispondente ai dettami della coscienza etica, non parrà troppe volte inutile e fastidioso l’apparato di forza di cui essa si munisce e quel tanto di duramente costrittivo, che essa necessariamente porta con sé, per il suo presentarsi come disciplina intorno alla quale altri uomini hanno un qualcosa da dire e nella quale è perciò almeno compressa l’autonomia insopprimibile della nostra vita etica? Nell’un caso e nell’altro si è perciò in posizione di diffidenza; ed il problema fondamentale, che ha travagliato e travaglia le generazioni degli uomini che fanno la necessaria loro esperienza sociale, è in questa ideale necessità di adeguare la determinazione giuridica a quella etica e come di dissolvere la dura astrattezza della norma oggettiva nello slancio generoso della vita etica individuale. Si guardi poi un altro aspetto interessantissimo del fenomeno giuridico: i rapporti, non più fra i singoli, ma fra gli Stati. Anche qui fondamentalmente si ripresentano le stesse esigenze che abbiano viste rapidamente a proposito della formazione del diritto statuale. Il diritto internazionale nasce come disciplina delle possibili estrinsecazioni di potenza dei vari Stati, onde assicurare, in un ordine oggettivamente valido, una bene organizzata e disciplinata vita della comunità umana. Caratteristicamente il diritto internazionale, in questo stadio iniziale del suo sviluppo, si presenta come un diritto fluido, in cui la norma oggettiva in tanta parte si affida per la realizzazione alla spontanea osservanza del soggetto internazionale, che ne è destinatario, mentre unica forma di sanzione resta la rappresentaglia [sic] o la guerra che è forma tipica di sanzione, in quanto realizzata dallo stesso soggetto interessato all’osservanza. Così proprio nell’ordinamento internazionale sembrano realizzarsi le condizioni per quella autodisciplina etica che si risolva nell’autonomia del soggetto morale. Ma proprio in questo caso l’esperienza storica dimostra con il linguaggio impressionante dei fatti come un siffatto ideale regolamento dei rapporti umani non sia praticamente attuabile. Ed anche questo naturalmente è problema spirituale gravissimo che angustia l’uomo di pensiero come l’uomo della strada, i quali son posti a questo difficile bivio e son portati a rilevare la inadeguatezza così della libertà etica come della obbiettiva forza giuridica, per il regolamento e lo sviluppo della vita sociale e quindi in largo senso umana. Se nell’ordinamento interno c’è una eminente crisi di autorità, in quello internazionale c’è una crisi di libertà. E questo spiega il dibattersi degli uomini di pensiero e di coloro che hanno le pesanti responsabilità politiche alla ricerca di una formula, la quale, contemperando le opposte esigenze, rappresenti la ideale sintesi dell’autorità con la libertà; di una autorità che non sia dura costrizione esteriore, ma esigenza viva e spontanea della personalità etica; di una libertà che non sia arbitrio, ma eticità generosa nel riconoscimento e pronta e paziente, nell’accettazione del limite, e quindi veramente libertà. Perenne crisi, che è come la rivoluzione permanente degli spiriti più elevati e dalla quale certamente fermenta di giorno in giorno come nascendo a fatica da questo sforzo e da questo dolore la nuova storia. Non è da stupire perciò, se proprio questi spiriti più pensosi sono troppe volte in posizione di stanchezza e di pessimismo di fronte alla vita storica ed alle organizzazioni tutte che, per strumento del diritto, ne realizzano le immanenti esigenze, quasi che nulla si possa fare per rendere concreta quella formula di autorità e libertà, la quale, perfetta nelle formulazioni teoriche, fa poi il più delle volte fallimento nella concreta esperienza storica. Ne è da stupire che solo rifugio resti quel costituirsi di un proprio ideale mondo sociale, in quella <span about="https://w3id.org/moro/enoam/data/220002/v1/mention-1" class="mention organization" id="mention-1" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, per dire così, che rappresenta, come ideale appunto, la ordinata e pacifica comunione degli uomini in una istanza di amore universale. Rimedio questo che ha certamente un valore ideale e perciò un significato normativo, ma certo non risolve il problema storico, che non può certamente essere dimenticato, se noi viviamo in un mondo di concrete relazioni, le quali appunto vanno regolate mediante, istituti giuridici che soddisfino nel migliore modo quelle ideali esigenze. Non sarebbe propriamente un rimedio l’evadere dalla realtà della vita sociale, che è nostra e nella quale fummo posti, ineliminabili realizzatori di giustizia, a svolgere il nostro compito umano.</p><p class="paragraph" data-counter="3" id="p-3">Resta allora che questa lotta per la giustizia e la interiorità del diritto sia sentita appunto come la nostra lotta, cui non possiamo sottrarci, perché si identifica in fondo con la lotta stessa per la vita dello spirito; quella che ogni uomo degno di questo nome combatte, per sé e per gli altri, per una più piena adeguazione della vita umana alle sue ideali esigenze. La lotta per il diritto è dunque appunto la lotta per la stessa vita dello spirito; per quanto costi di sforzi e di sangue, troppe volte senza risultati almeno apparenti, essa non può essere abbandonata, perché abbandonarla vorrebbe dire rinunziare alla ricerca della verità e della giustizia. In concreto combattere per il diritto significa dare efficacia storicamente operante ai valori etici, che si sviluppano nella coscienza individuale, in modo che essi, incontrandosi nell’universale, come necessariamente avviene, quando si sia sul piano veramente etico, diano luogo ad una normazione giuridica perfettamente coerente con la coscienza etica collettiva e quindi ad una legge giusta. Tale cioè, che possa essere sentita senza sforzi dal soggetto come sua, in modo tale che la forza che si pone dietro la legge, posta al servizio di una giustizia vera, pronta da essere usata nei confronti di soggetti ostili all’ordinamento giusto della vita di relazione, non faccia paura e non offenda. Che poi vuol dire in fondo porre, in quella concreta esperienza storica che è l’esperienza giuridica<sup><a href="#curatornote-4" id="curatornote-ref-4">[4]</a></sup>, le condizioni, perché il soggetto risolva l’etica obbiettiva in quella subiettiva senza sforzi e senza incertezze e lo stesso soggetto, che quella giusta esigenza abbia violato, senta, nell’applicazione della forza nei suoi riguardi, il suo più profondo io che risorge, la sua interiorità morale che si risveglia e sia indotto anch’egli a dare il suo libero, e perciò umano, consenso alla presa di posizione degli altri uomini che instaura, in lui, ma non per lui solo, i valori universali. Compito infinito questo, della lotta per il diritto, nel quale si rischia tante volte di nascondere, in più meno buona fede, inconfessati egoismi sotto la pretesa aspirazione verso la giustizia e meschini particolarismi nella suprema aspirazione vero la vera libertà.</p><p class="paragraph" data-counter="4" id="p-4">A riprova di quanto è stato affermato sinora, che cioè il problema del diritto e dello Stato, in tutti i tempi, e particolarmente in questo, si risolva in un problema di interiorità e quindi di instaurazione di valori morali conferiti allo svolgersi della vita sociale, si consideri l’evoluzione dallo Stato liberale inteso nel senso deteriore<sup><a href="#curatornote-5" id="curatornote-ref-5">[5]</a></sup> allo stato bolscevico<sup><a href="#curatornote-6" id="curatornote-ref-6">[6]</a></sup>. A correggere gli eccessi e gli squilibri creati dall’uso di un arbitrio, che in pratica troppe volte sostituisce la ideale libertà morale, a salvare perciò la dignità e il valore dell’uomo, si eleva la barriera della collettività, la quale appunto, forte della forza del diritto, livella in una mortificante eguaglianza la vera libertà ed impone coattivamente un equilibrio nel gioco delle personalità coesistenti nell’ambito sociale, ma senza far perno sulla persona, senza chiedere nulla a questa, che è stata in realtà negata, senza prospettare l’esigenza sociale come una “funzione” della personalità e quindi naturale svolgimento della libertà che ne costituisce l’essenza<sup><a href="#curatornote-7" id="curatornote-ref-7">[7]</a></sup>. Soluzione che ha dimostrato sul piano storico la sua incapacità a soddisfare le tanto più umane esigenze che il nostro tempo propone e che chiaramente conferma come il problema sia ancora e sempre quello di risolvere il diritto nella eticità, di interiorizzarne le esigenze, di educare, in una parola, alla moralità che è socialità. E, d’altra parte, il problema dell’ordine nella vita internazionale, cui abbiamo fatto cenno poc’anzi, con la dimostrata insufficienza di una libertà, che si trasforma tante volte in arbitrio, a regolare la vita internazionale degli Stati, richiama esso pure a quest’unica soluzione, per cui la libertà sia sì la norma direttrice dell'operare nella vita sociale, ma intesa appunto come interiorità morale, tale cioè che richiami, ove sia necessario, la forza, e la faccia apparire giusta e anzi, vorremmo dire, essa stessa interiore.</p><p class="paragraph" data-counter="5" id="p-5">Probabilmente, malgrado tutto, l’evoluzione storica, di cui noi saremo stati determinatori, non soddisferà le nostre ideali esigenze; la splendida promessa, che sembra contenuta nell’intrinseca forza e bellezza di quegli ideali, non sarà mantenuta. Ciò vuol dire che gli uomini dovranno pur sempre restare di fronte al diritto e allo stato in una posizione di più o meno acuto pessimismo. E il loro dolore non sarà mai pienamente confortato. Ma questa insoddisfazione, ma questo dolore sono la stessa insoddisfazione dell’uomo di fronte alla sua vita, troppo spesso più angusta e meschina di quanto la sua ideale bellezza sembrerebbe fare legittimamente sperare.</p><p class="paragraph" data-counter="6" id="p-6">Il dolore dell’uomo che trova di continuo ogni cosa più piccola di quanto vorrebbe, la cui vita è tanto diversa da l’ideale vagheggiato nel sogno. È un dolore che non si placa, se non un poco, quando sia confessato ad anime che sappiano capire o cantato nell’arte o quando la forza di una fede o la bellezza della natura dissolvano quell’ansia e ridonino la pace. Forse il destino dell’uomo non è di realizzare pienamente la giustizia, ma di avere perpetuamente della giustizia fame e sete<sup><a href="#curatornote-8" id="curatornote-ref-8">[8]</a></sup>. Ma è sempre un grande destino.</p><h2 class="title-2">Oggetto e metodo della filosofia del diritto</h2><p class="paragraph" data-counter="7" id="p-7">Quanto abbiamo detto nella introduzione, nella quale ci siamo sforzati di mostrare alla luce della nostra esperienza spirituale il carattere vivo ed umano dei problemi del diritto e dello Stato, viene ad essere giustificato da quanto stiamo per dire circa l’oggetto e il metodo della filosofia del diritto. La quale, per il caratteristico aspetto da cui la considera il fenomeno del diritto, che è diverso da quello sotto il quale questo considerano le varie scienze giuridiche, ci dimostra che si tratta appunto di un fenomeno dello spirito, di un fatto cioè profondamente umano e risolventesi nella totale vita etica. Ciò spiega le ragioni e il significato del nostro interessamento per il diritto e lo Stato e dà insieme, vorremmo dire, una direttiva circa il modo con cui il diritto va studiato nelle diverse scienze che se ne occupano, e guardato nelle concrete sue determinazioni, che ci occupano nell’esperienza quotidiana della vita politica.</p><p class="paragraph" data-counter="8" id="p-8">È posizione comune l'affermare che, mentre le scienze giuridiche particolari e la stessa così detta teoria generale del diritto, la quale da quelle procede per una sequela di progressive astrazioni, considerano il diritto come dato, come fenomeno visto ancora nella sua particolarità, come concreta esperienza politico-giuridica di singoli popoli in determinate condizioni di tempo e di luogo, la filosofia del diritto invece considera il fenomeno del diritto nella sua generalità, prescindendo dalle concrete estrinsecazioni storiche, e quindi come manifestazione della vita dello spirito. Cioè, come si dice, le scienze giuridiche si limitano a rispondere alla domanda <em>“quid iuris</em>”, mentre la filosofia del diritto procede ad una più alta determinazione e domanda <em>“quid ius</em>”<sup><a href="#curatornote-9" id="curatornote-ref-9">[9]</a></sup>, che cosa, cioè sia il diritto in universale e che cosa rappresenti nella totale vita umana. Studiano le scienze giuridiche le singole norme, cioè i concreti comandi che società determinate hanno espresso, in determinati tempi e luoghi, le situazioni subiettive come concrete discipline, scaturenti dalle norme delle posizioni reciproche dei soggetti nell’ambito di una società, le concrete istituzioni, cui quel vario intrecciarsi di rapporti giuridicamente ordinati dà luogo. E indubbiamente esse partono, non fosse altro che per distinguere nel complesso dei fenomeni della vita quelli di cui debbono interessarsi, da una, sia pur provvisoria, definizione della categoria stessa della giuridicità, che per lo più pongono partendo dalla norma come comando sociale coercibile, imposto e fatto valere (questo è soprattutto ritenuto carattere differenziale) dallo Stato. Posizione, come si vede, empirica, in quanto non si preoccupa di indagare la genesi ideale di questa norma e neppur sempre chiarisce la fondamentale identità del fenomeno giuridico ed etico, senza della quale una normazione non si può giustificare, così come non si giustifica il comando o la coazione operata dallo Stato, perché lo Stato è nulla, se non è inteso esso stesso come espressione di eticità. Ne deriva che il fenomeno giuridico, così come le singole scienze lo presentano, appare come qualche cosa di morto, di duro, di esteriore alla nostra più profonda vita che è etica.</p><p class="paragraph" data-counter="9" id="p-9">Questa limitatezza dei compiti della scienza giuridica è del resto nella sua stessa natura. Non possiamo qui neppure impostare naturalmente il generale interessantissimo problema della validità della scienza di fronte alla filosofia. Basterà notare come la stessa determinazione dei limitati compiti e quindi dei parziali ed empirici risultati di quella ponga l’esigenza dell’indagine filosofica perché nessuno oserà pensare che possa essere fermata la fondamentale vocazione dello spirito umano alla più profonda conoscenza del significato e del valore universale dei fenomeni che costituiscono la realtà; per cui si giustifica il diverso e più alto assunto della filosofia del diritto, la quale, come ogni filosofia, pur non disdegnando l’apporto datole dall’indagine scientifica, la quale raccolga e presenti ordinatamente una massa di dati, che forniscono interessante materiale all’indagine filosofica, tuttavia questi dati empirici trascende, per elevarsi a considerarne il significato universale. Che poi vuol dire trasferire l’indagine dalla esteriorità all’interiorità, dal morto prodotto alla viva attività dello spirito che lo pone, nella quale perciò finalmente il diritto ci appare nella sua vera essenza il fatto umano e perciò spirituale. E questo vuol dire scoprirne il significato universale e come intenderne quella più profonda realtà di valore, che anima ogni concreta esperienza che si presenti alla nostra considerazione nell’indagine puramente scientifica. E c’è di più; vedere il diritto nella vita dello spirito, ricondurlo, come è necessario a nostro modo di vedere alla vita etica, impostarne perciò il problema come lo stesso problema umano, mostra che in realtà la filosofia del diritto non ha un oggetto di indagine diverso da quello della restante filosofia e non è perciò di questa una parte, ma essa stessa nella sua totalità, vista, se vogliamo, in un aspetto particolare. Proprio quell’identificare il problema del diritto con il problema dell’uomo induce a ritenere che una tale profonda indagine dell’universale giuridico si identifichi con quel processo di pensiero, mediante il quale si tende ad attingere il significato universale della realtà che è appunto la filosofia. È naturale che da questa posizione risultino illuminante di più umana luce tutte le scienze e le particolari norme e gli istituti giuridici. Perché essi allora ci appaiono necessariamente come un prodotto, una manifestazione particolare di quell’universale giuridico che la filosofia ci ha condotto a conoscere e perciò ricchi di un significato spirituale, che si fa chiaro, solo che si consideri la fonte ideale dalla quale quel particolare fenomeno è nato. Una riprova psicologica di questa posizione può facilmente ritrovarsi nel nostro mai esaurito interesse per i problemi del diritto, nei quali quasi istintivamente vediamo riprodursi gli stessi problemi del nostro spirito, anche a prescindere dalla posizione dogmatica sopra sostenuta, la quale di un tal vivo interesse spiega le ragioni.</p><p class="paragraph" data-counter="10" id="p-10">L’oggetto dell’indagine propria della filosofia del diritto si suol dividere, per comodità scientifica e didattica, in tre distinti aspetti. Si parla così di una ricerca logica, di una fenomenologia, di una infine deontologica<sup><a href="#curatornote-10" id="curatornote-ref-10">[10]</a></sup>. Si intende che a questi tre diversi ordini di indagine corrispondono rispettivamente la ricerca dell’idea universale del diritto, la verificazione di quell’idea nei concreti istituti storici, cui essa dà luogo, l’apprezzamento valutativo di questi ultimi, quando vengano confrontati a quella universale idea del diritto. Vedremo fra poco che si tratta appunto e solo di aspetti distinti, che però subito si ricompongono in una unità, fuori della quale non sarebbero comprensibili. Tuttavia giova tenerli distinti un solo momento. Ed allora possiamo dire che la ricerca logica tende a definire il diritto in universale a prescindere, come è ormai chiaro, per un istante, dalle concrete estrinsecazioni storiche di quello, che sono la sua concreta necessaria espressione. Nella ricerca di ordine fenomenologico noi appunto tendiamo ad esaminare, valendoci del materiale, che diventa ogni giorno più vasto, fornitoci dalle scienze storiche le concrete istituzioni giuridiche, le quali rappresentano il divenire storico dell’universale idea del diritto. Espressioni, come si avvertiva or ora, necessarie, perché solo così l’universale si svolge.</p><p class="paragraph" data-counter="11" id="p-11">E con ciò risulta confermato quanto si diceva poc’anzi, circa l’unità che tali distinte indagini fa apparire come aspetti provvisori di distinzione perché non è possibile parlare di universale giuridico, senza tener conto di quelle che furono dette sue concrete manifestazioni e tali che per esse esso svolge la sua vita; mentre, d’altra parte, queste concrete istituzioni giuridiche, se è vero che nascono come attuazioni dell’universale, necessariamente rinviamo ad esso, per potere essere intese. Ed allora bisogna dire che si tratta più che altro dell’accentuazione di un aspetto o di un altro, di un compito, che nella sua verità è unico, per cui possiamo, ad un certo momento, aver meno presenti i concreti istituti storici e più invece l’universale valore da cui essi scaturiscono e che essi ci rivelano; ed in un altro momento invece esser più sollecitati dall’interesse per la considerazione delle manifestazioni fenomeniche dell’idea del diritto e meno dall’interesse per questo in se stesso considerato.</p><p class="paragraph" data-counter="12" id="p-12">Questa posizione parte evidentemente da una, vorremmo dire, fiducia nella storia, la quale, malgrado le sue negatività, le quali si ritrovano anche nella storia degli istituti giuridici, realizza sempre in qualche modo, e sia pure parzialmente, quell’universale valore, che nella storia appunto deve esprimersi. Posizione di fiducia, per la quale, partendo dal riconoscimento di una tale parziale realizzazione, si afferma ancora la suscettibilità della storia di adeguare sempre più nei suoi ulteriori svolgimenti quel valore che ha trovato nel suo corso una qualche realizzazione. Questo compito tende appunto ad assolvere l’indagine deontologica di cui abbiamo parlato, la quale, partendo dalla duplice (ma, noi sappiamo, unitaria) considerazione della idea universale e della realizzazione storica del diritto, giudica l’esperienza alla stregua dell’idea e ne determina gli sviluppi necessari a questa coerenti. È in un certo senso la ricerca deontologica la sintesi delle altre due, come un prender coscienza di esse ad un tempo, nella loro affermata unità, che poi si risolve necessariamente in una valutazione dell’ordine reale della storia alla stregua del suo ordine ideale, ponendosi con ciò stesso le premesse per una azione che meglio adegui per l’avvenite l’uso all’altro. Se queste considerazioni non fossero sufficienti, basterà considerare come efficacemente una tale ricerca abbia operato, promuovendo, attraverso ben netta posizione di filosofia giuridica, l’abolizione della schiavitù ad opera del Cristianesimo<sup><a href="#curatornote-11" id="curatornote-ref-11">[11]</a></sup> e l’affermazione della umana personalità nella Rivoluzione Francese.</p><p class="paragraph" data-counter="13" id="p-13">La questione del metodo, cui ci limitiamo ad accennare, è strettamente conseguente a quanto abbiamo detto fin’ora. Metodo è appunto il necessario processo, per cui lo spirito giunge, con i mezzi e con le forme che gli son proprie, a cogliere la verità, sia nella ricerca strettamente scientifica, sia in quella filosofica. Nelle scienze si parla di un metodo induttivo, che parte dall’esperienza e ne ricava in una vasta indagine di dati di fatto ed eventualmente con una artificiale riproduzione dei fenomeni, le leggi universali e di un metodo deduttivo il quale, partendo da leggi generali, prospettate dalla ragione, ne ricava delle conclusioni particolari. Sintetico l’uno, analitico l’altro. Evidentemente ancora una volta va riaffermata, al disopra della distinzione, l’unità; in fondo il metodo deduttivo e quello induttivo non si escludono, anche se l’uno o l’altro venga accentuato in particolari indagini, ma si integrano. Perché, quando si procede all’esame dei dati, che dovrebbero permettere l’astrazione delle leggi, non fosse altro che per la necessità di sceverare dalla massa dei fenomeni quelli che interessano in quell’indagine, è pur necessario partire da premesse o ipotesi, che saranno più o meno largamente verificate, e che rappresentano delle anticipazioni della ragione in ordine alle leggi che solo l’esperienza dovrebbe permettere di formulare. D’altra parte, è chiaro che ad ognuna di queste formulazioni di carattere generale, e quindi ad ogni legge, donde vogliamo trarre conclusioni mediante il metodo deduttivo, hanno dato occasione ed impulso dati di esperienza, di cui si sia venuti precedentemente a conoscenza. Ed è chiaro allora che non c’è un indizio, per cui possa dirsi che la scienza parte necessariamente da dati sperimentali o da leggi razionali, ma uno scambio continuo e fecondo, per cui l’indagine scientifica procede nell’un modo e nell’altro, necessariamente.</p><p class="paragraph" data-counter="14" id="p-14">Per quanto riguarda la filosofia, dopo quello che si è detto a proposito dei due distinti oggetti di ricerca, l’indagine logica e quelle fenomenologica, è chiaro come si ritrovino in fondo i due metodi suindicati, mentre l’affermata unità di quegli aspetti d’indagine riconferma di essi pure l’unità fondamentale. In realtà, è ormai chiaro, l’indagine filosofica del diritto procede insieme alla ricerca dell’universale e del particolare, dell’idea e del fatto e li vede compenetrarsi e scambiarsi continuamente in quel vivo processo, per il quale il valore diventa fatto e che è la storia.</p><h2 class="title-2">Il problema della vita</h2><p class="paragraph" data-counter="15" id="p-15">Per potere intendere la genesi ideale del diritto e dello Stato, dobbiamo partire da una rapida impostazione del problema della vita, il problema cioè morale. Dopo quanto abbiamo affermato, quel che stiamo per dire non può sembrare una inutile digressione; che, se oggetto della filosofia del diritto è di definire l’universale giuridico, se essa in fondo non ha altro oggetto da quello che occupa tutta intera la filosofia, se essa è in definitiva la ricerca tendente a risolvere il problema dell’uomo, non si può non partire da questo punto di vista generalissimo. Il quale involge problemi di grandissima portata, che costituiscono in gran parte oggetto specifico della filosofia morale in senso stretto ed ai quali noi, costretti dai rigidi limiti delle esigenze del tema particolare da illustrare, accenneremo brevissimamente, tanto quanto basti a porre premesse sufficienti per l’ulteriore svolgimento della nostra indagine.</p><p class="paragraph" data-counter="16" id="p-16">Possiamo partire, solo per intenderci, dal dato grezzo dell’essere, cioè dalla personale esperienza psicologica, la quale ci fa consapevoli del nostro essere, così come dell’essere di una realtà oggettiva, che sembra a prima vista da noi del tutto diversa ed a noi contrapposta. In sintesi, sia che nella coscienza di noi medesimi cogliamo la realtà del nostro essere, sia che diventiamo coscienti di una realtà che è fuori di noi e della quale, in un certo senso, conoscendola, prendiamo possesso, noi sempre ci troviamo posti di fronte al problema dell’essere o della vita, di cui dobbiamo dare una spiegazione ed una giustificazione. Una giustificazione intanto, la quale fondi la certezza della validità obbiettiva della nostra conoscenza e quindi dell’effettivo corrispondere della realtà all’idea che noi ce ne formiamo. Ma una giustificazione soprattutto che della totale realtà dell’essere indichi il più profondo valore e quindi tracci in conseguenza, come vedremo fra poco, le direttive di sviluppo coerenti ad esso. L’uomo che conosce la realtà è, potremmo dire, quasi il centro sintetico di questa nella sua totalità, in quanto essa assume significato in lui e per lui proprio attraverso un tal processo di conoscenza e di operante volontà creatrice che costituisce il senso della vita umana. Lo spirito umano è posto dunque, in questa prima provvisoria esperienza dell’essere, di fronte al compito, come si diceva, di intendere il significato della vita. È questo il problema della filosofia, la quale rappresenta appunto lo sforzo dello spirito umano, che si ripiega su se stesso in una riflessione attenta, per intendere la natura propria dell’uomo, il suo valore, il suo compito, le forme particolari attraverso le quali la vita umana si svolge e la realtà è. Si intende bene che il problema non è solo di coloro i quali fanno professione di filosofia, ma di ogni uomo, in quanto essere razionale, il quale ha da un lato la possibilità, dall’altro la profonda irrigettabile esigenza di rendersi conto del valore della sua vita e della direttiva da dare ad essa, perché quel valore sia in concreto realizzato. E c’è anzi un continuo scambio interessantissimo tra i risultati cui giunge il pensiero riflesso e quelli cui a sua volta perviene il buon senso comune; mentre è chiaro che le opinioni correnti sul mondo e sulla vita sono tante volte lontani riflessi di posizioni filosofiche, mentre, a sua volta, la filosofia non può non tener conto delle intuizioni che in mille forme, si ritrovano, al di fuori del pensiero riflesso, nell’arte, nella letteratura, in una parola, nella concreta vita storica.</p><p class="paragraph" data-counter="17" id="p-17">Questo il problema teoretico che lo spirito deve risolvere; problema formidabile che impegna le generazioni e le intere vite degli uomini di pensiero; problema per il quale lo spirito deve intendere se stesso, chiarendo il significato di questa grande incognita che è la vita, la sua vita, la quale appunto ha in sé medesima le forze, le quali, operando nell’immensa fatica del pensiero, debbono condurre a questa, sempre più chiara e distinta, coscienza di se medesima. Problema che non può essere tralasciato e del quale non può essere neppure rinviata la soluzione, perché la vita negherebbe se stessa, se rifiutasse o rimandasse la comprensione di se medesima. Processo complicato e difficile, soggetto alla possibilità dell’errore e quindi tale, che può condurre, nell’atto in cui si svolge, alla negazione della inderogabile esigenza, da cui esso è nato. Processo infine che costituisce esso stesso un fondamentale dovere morale, in quanto che la prima esigenza che lo spirito umano deve soddisfare, per essere se stessa (ed in questo si risolve il compito morale), è appunto di comprendere se stesso nel proprio valore. Intendersi perciò nel suo significato processuale, nel suo dinamismo, in quel continuo farsi in cui consiste la vita. Onde sorge accanto a quello che abbiamo chiamato il compito teoretico dello spirito e nel quale esso tende all'intelligenza di sé medesimo, il suo compito p[r]atico, per cui esso si fa, nella continua vicenda del suo divenire, come intelligenza operante, come verità che diventa storia. I due momenti sono certo da distinguere, ma l’assunto discriminativo non deve essere portato tanto lontano, che ci tolga la necessaria visione del significato unitario della vita, la quale procede in quel farsi, che ne costituisce l’essenza, potremo dire, conoscendo e amando insieme, in una comprensione, per dir così, dinamica e realizzatrice, in una realizzazione intelligente. Onde si spiega quello che poc’anzi accennavamo, essere cioè il dovere del pensiero il primo dovere morale e ci si svela la natura attiva del processo di conoscenza, esso stesso espressione di quel farsi in cui consiste la vita.</p><p class="paragraph" data-counter="18" id="p-18">La quale vita dunque ha come suo compito infinito una tale ricerca e realizzazione del suo proprio valore, visti questi, come è ormai chiaro, come due momenti del suo naturale divenire. Con questo è già impostato il problema morale il quale non si può intendere, se non si abbia nitidamente presente la distinzione, cui abbiamo ripetutamente accennato, tra il farsi della vita come puro processo di attività, che soddisfi di quella la mera esigenza di essere nel movimento suo caratteristico, di essere cioè come potenza che si afferma nella volontà creatrice di storia; ed un farsi che sia non più mero moto, potenza volitiva che si svolge ingiustificata e sufficiente a se stessa per il solo fatto di essere moto e quindi vita, ma che cerchi la propria essenziale giustificazione in quel valore, di cui lo spirito teoreticamente sia divenuto conscio e che esso poi praticamente realizzi, in modo da costruire la vita nella sua verità, come moto cioè giustificato in se stesso per l’immanenza del valore che ne rappresenta il significato ideale e quindi la ragion d’essere. Ciò vuol dire che, per costruire una morale, non basta partire da un concetto della vita come dinamismo che si svolge, né ci si può limitare a spiegare il corso dei fenomeni in cui un tale svolgimento si realizza alla stregua di una considerazione meramente causale, la quale ci dica di ogni fenomeno la causa che lo produce. Occorre ben più giungere ad una concezione teleologica della realtà, tale cioè che, superando, senza escluderlo, il momento della spiegazione causale, ad ogni fenomeno in cui la realtà in movimento si esprime, dia un fine, alla stregua del quale esso possa essere commisurato e valutato, un valore cioè che debba incarnarsi nel fatto, onde la realtà sembra spiegarsi come un farsi valido in se stesso, in quanto realizza il valore che ne rappresenta il significato ideale. Apparirà chiaro allora come, pur restando la possibilità e l’opportunità di distinguere i due momenti dell’attività pratica, cui poc’anzi si accennava, lo svolgersi della vita come affermazione di potenza, tale che trovi in se stesso una qualche parziale giustificazione, perché sia soddisfatta tale sua intrinseca esigenza di essere non morte, ma vita, e quindi moto, e lo svolgersi invece della vita, ancora certo come potenza, come moto, ma ben più come moto che realizza una verità, come fatto che si giustifica in un valore che esso incarna, tale che sia soddisfatta l’esigenza non di un farsi quale che sia, ma di un farsi che possa essere qualificato come razionale, la vera vita è questa. Mentre quel primo momento da tenere distinto, di cui abbiamo parlato, il momento, potremo dire, della pura potenza o della mera economia, se è esso stesso momento indispensabile per lo svolgimento vitale conforme al valore, il quale non sarebbe se non fosse moto, potenza che si esplica, guardato poi in se stesso, nella sua nuda realtà di fatto privo di valore rappresenta un momento meramente negativo nella vita dello spirito pratico e quindi, di fronte alla vera vita e valutato alla stregua di questa, la falsa vita, cioè il nulla del male. Suprema menzogna per cui in un farsi che non realizzi il profondo significato ideale, per cui il farsi è valido, la vita nega se stessa e si nullifica in una mera apparenza di essere.</p><p class="paragraph" data-counter="19" id="p-19">Sarebbe molto interessante studiare questo, che è tra i punti più interessanti della filosofia morale, per svelare il più profondo significato di questa apparente realtà del male; bisognerebbe capire come al tempo stesso il male abbia una realtà effettuale, ed insieme sia nulla dal punto di vista del valore, senza del quale la realtà non è più realtà né vita. Ma in questa sede non possiamo approfondire questo punto, che del resto non è essenziale per questa chiarificazione preliminare sul problema etico in relazione alla teoria dello Stato. Basterà notare, relativamente ad esso, che il male rappresenta la negazione del processo per cui lo spirito fa se stesso, realizzando la sua verità e mette perciò in chiaro il più profondo significato della vita morale come tensione e sforzo rivolto a superare l’impulso empirico verso il nulla, per realizzare la sua verità. Come pure quanto abbiamo detto brevemente chiarisce come sia fondata quella concezione teleologica della realtà, che abbiamo detto essere essenziale, per fondare un’etica, in quanto la vita morale rappresenta l’attuazione del fine, che poi non è un fine esterno, ma lo svolgersi secondo la sua immanente razionalità della vita dello spirito, mentre il male indica appunto la mancata attuazione del fine e quindi quel vano processo dello spirito per cui esso, sembrando svolgersi conforme alla sua esigenza di vita, in realtà la nega.</p><p class="paragraph" data-counter="20" id="p-20">È chiaro ormai che il valore, quella intrinseca esigenza di verità che costituisce il significato dello spirito e che esso deve realizzare nel suo processo, si presenta come legge, ideale necessità che si propone come fine da attuare in quello svolgimento e, com’è ormai chiaro, non come esterno fine, ma come immanente esigenza. Possiamo distinguere della legge due aspetti, da tenere presenti per la sua migliore comprensione. Da un lato cioè, parlando di legge, ed avendo riguardo alla sua, vorremmo dire, razionalità, al suo costituire il solo sviluppo normale e veramente valido della vita dello spirito, noi possiamo considerarla come un’esigenza che più che imporsi, si pone; che, nella sua “naturalità”, rappresenta il normale sviluppo del processo dello spirito, il solo che sia veramente reale nella sua idealità, per cui essa appare quasi oggetto di contemplazione e di amore e non ancora come determinante uno sforzo ed un impegno dello spirito umano per realizzarla nel suo sviluppo. Essa è allora l’espressione della vita pienamente concorde a se stessa, dimenticato per un momento lo sforzo che costa il realizzarla; è cioè la verità che, come verità, si pone incontrastata e incontrastabile nel suo significato ideale. Da un altro lato invece si prende in considerazione il processo nel suo svolgersi, per il quale la legge è impulso costante, determinatore di un impegno che costa alla vita la più grande e più buona fatica che essa possa affrontare, quella necessaria, per essere se stessa. Da questo punto di vista, in quanto si veda lo spirito umano cosciente dell’ideale esigenza della verità, che respinge ogni impulso ed ogni moto ad essa contrario, possiamo parlare propriamente di un dovere morale, al qual del resto si potrebbe pure attribuire quello stesso significato di chiarificazione pacificatrice, nella considerazione della verità incontrastata, cui facevamo accenno poc’anzi.</p><p class="paragraph" data-counter="21" id="p-21">Ché legge e dovere sono i termini di una stessa categoria, i due aspetti di una stessa realtà, vista rispettivamente sotto il profilo oggettivo e soggettivo. In definitiva tanto la legge, quanto il dovere, che ne esprime il riflesso tipicamente soggettivo, sono un ideale dover essere, il quale può essere guardato sotto il profilo della sua verità intrinseca, a prescindere dallo sforzo di realizzazione che determina, o con riguardo appunto a questo faticoso processo, per cui la vita diventa se stessa.</p><p class="paragraph" data-counter="22" id="p-22">Il problema etico, è ormai chiaro, è di riportare l’un termine all’altro, di realizzare il valore nel fatto, di illuminare il fatto con il valore. Sicché propriamente la distinzione resta, al solito, superata da una considerazione della realtà vera, che congiunge i due termini in una indissolubile unità, che esprime la verità profonda della vita. E la verità è questa: che il valore divenga concreto nella concreta esperienza storica, che l’universale divenga anche particolare, perché la concreta determinazione è necessaria alla vera vita dell’universale. Ma essenziale è che il particolare non resti meramente tale, che non si chiuda nel limite angusto del suo egoismo, nel quale non brilla la luce universale della vera umanità. Tuttavia è chiara la legittimità del distinguere, se il valore può non essere realizzato ed il particolare restare perciò appunto meramente particolare. Può esservi perciò una scissione tra termine ideale e termine reale, per cui quest’ultimo, restando nella sua chiusa naturalezza, si pone come momento negativo nella vita dello spirito. Di fronte a questa possibilità, l’affermazione netta e distinta del valore come forza ideale, determinante sviluppi conformi alla esigenza etica, si giustifica per se stessa. Chiarito che la verità più profonda delle cose è nella ideale sintesi di valore e fatto, per cui la verità vive essenzialmente nella storia, la distinzione cui si accennava si ricollega all’esigenza di avere nettamente presente il processo morale come sforzo e come conquista, la quale ultima appunto, una volta che sia realizzata, ci dà come risultato quella perfetta unità che è insieme il principio del processo ideale della moralità e perciò la sua verità più vera; che è la moralità, senz’altro, nel suo più pieno significato.</p><p class="paragraph" data-counter="23" id="p-23">Occorre avvertire qui che, dal punto di vista filosofico, i risultati cui siamo pervenuti non variano a seconda che si parta da una concezione trascendente o da una immanente; il divario tra queste due, che è certo fondamentale, (che proprio per questo, nell’impossibilità di farlo qui adeguatamente, ci asteniamo dal valutare) non impedisce di configurare in ogni caso quella che potremmo dire una metafisica dell’uomo, di considerare cioè lo spirito umano tale che si svolge secondo una sua intima esigenza di verità, la quale poi andrà ricondotta o alla legge data dal <span about="https://w3id.org/moro/enoam/data/220002/v1/mention-90" class="mention person" id="mention-90" property="dcterms:references" resource="https://w3id.org/moro/enoam/data/dio" typeof="deo:Reference">Creatore</span> alla creatura (concezione cristiana) e divenuta perciò intima legge del soggetto stesso ovvero quella suprema legge dell’universale che si realizza come particolare nell’uomo, imponendogli di non restare nella sua pura particolarità, ma di adeguare in sé l’universale che realizza.</p><p class="paragraph" data-counter="24" id="p-24">Dopo quello che abbiamo detto appare chiaro il processo etico dello spirito, che si svolge come intelligenza realizzantesi nella storia o, potremmo dire, come amore illuminato, che realizza la verità luminosa che ne è la legge. Cioè la volontà umana realizzatrice di valori etici nel mondo della storia va intesa appunto come un operante principio di amore, della quale categoria va superata la concezione incompiuta, che lo presenta per lo più come rinunzia o dono generoso, mentre esso, nella sua più profonda verità, esprime il più compiutamente possibile tutti i momenti cui mano a mano, e certo con la brevità imposta dalla materia che trattiamo, siamo venuti accennando, cioè il processo del farsi dello spirito come energia esplicata in aderenza ad una intima verità che ne rappresenta la ragion d’essere.</p><p class="paragraph" data-counter="25" id="p-25">Ora l’amore è appunto energia conscia, slancio vitale, ha in sé come implicito il concetto di una legittimazione, che non può derivare da altro appunto che dalla intrinseca verità che esso realizza, una costruttività operosa tale che appunto per quella verità si giustifica e, per essere continua adeguazione di se stesso, fa intendere il senso di quello slancio spontaneo che è caratteristica dell’amore, mentre di questo si svela il significato universale, in quanto la vita come amore è soprattutto un ripiegarsi ad amare la propria profonda verità, che si ritrova eguale in sé e negli altri.</p><p class="paragraph" data-counter="26" id="p-26">Questo svolgersi della volontà come amore operoso in aderenza ad una sua profonda legge di verità, è la libertà dell’uomo la sola libertà degna di questo nome, la quale poi esprime, come è chiaro ormai, questa compiutezza dello spirito umano il quale, realizzando se stesso, è appunto tutto se stesso, ha in sé, anzi è in sé tutto sé medesimo nel suo essenziale, e perciò, indipendente da ogni cosa che non sia la sua verità, è veramente, solamente, completamente se stesso. Onde si chiarisce pure come illusorio sia, guardato da un punto di vista superiore, quel senso pesante di coercizione che sorge, quando si consideri il processo morale nel suo momento di sforzo teso per una conquista, là dove lo spirito pare costretto dalla legge che in se stesso deve realizzare, mentre in realtà, pur senza sottovalutare l’impegno che costa la realizzazione morale, è vero che esso ritrovando se stesso nella vittoria su ogni motivo empirico dell’agire, attua quella reale libertà, che è la libertà nella legge e quindi nell’accordo dell’io con se stesso. La sola libertà, ripetiamo, che sia veramente umana.</p><p class="paragraph" data-counter="27" id="p-27">Risultano chiare, quindi, alcune caratteristiche che, nella storia del pensiero, sono state attribuite con più largo consenso alla determinazione morale, la categoricità, l’autonomia, la universalità. Ed in effetti quello che chiamiamo imperativo morale è realmente categorico<sup><a href="#curatornote-12" id="curatornote-ref-12">[12]</a></sup>, esigenza assoluta cioè, che si impone per se stessa, per la sua profonda inderogabile verità, a prescindere da ogni motivo empirico, che possa eventualmente condurre per altra via ad un risultato materialmente uguale, ma da valutare diversamente dal punto di vista etico, perché non posto in adesione alla legge, ma bensì al motivo empirico. Ciò non vuol dire però, come talvolta fu a torto ritenuto, che occorra compiere un’azione morale quasi senza gioia con il disprezzo e il rigetto di ogni altro motivo più sensibilmente umano, che non sia la legge etica, ma vuol dire piuttosto, com’è chiaro per chiunque abbia fatta un’adeguata esperienza di vita morale, che la vita, nella varietà stupenda delle sue determinazioni, va vissuta sempre nello spirito della verità, la quale certo non nega quella varietà né toglie ad alcuna esperienza il suo proprio significato di gioia e di dolore, ma tutte quante le illumina della sua luce, portandole sul piano più veramente ed altamente umano. Autonoma diciamo poi l’esigenza morale, in quanto essa parte, come si è visto, dalla essenza profonda del soggetto ed è si può dire, la cosa più veramente sua che esista; onde è chiaro che la vita morale, come processo di adeguazione dello spirito a se stesso, non può trarre altro che da se stessa il suo principio di determinazione. Il che del resto non è smentito, giova avvertirlo ancora, neppure da una condizione trascendente, come quelle cristiana, per la quale la legge di amore per cui <span about="https://w3id.org/moro/enoam/data/220002/v1/mention-91" class="mention person" id="mention-91" property="dcterms:references" resource="https://w3id.org/moro/enoam/data/dio" typeof="deo:Reference">Dio</span> crea l’uomo resta intima alla creatura e, quindi, veramente sua. Infine diciamo l’esigenza morale universale, in quanto essa, rappresentando la più profonda verità nella vita dello spirito, non può non essere comune a tutti i soggetti umani i quali, quando abbiamo [sic] superato ogni empirico capriccio e si siano posti sul piano della più alta eticità, non possono non concordare nel riconoscere quella suprema verità che si pone come legge di vita, <em>per tutti i soggetti,</em> essendo essa appunto il valore, essenza della stessa vita umana.</p><p class="paragraph" data-counter="28" id="p-28">Posizione questa di rilievo certamente ideale, perché poi in concreto gli uomini possono giungere a fatica, e in una progressiva chiarificazione che si compie per tutto il corso storico, a possedere quella morale, in cui tutti concordino e che è loro necessaria per vivere. Sicché si può dubitare della pratica utilizzabilità del principio della universalità inteso come criterio per riconoscere quello che è o meno eticamente giusto.</p><p class="paragraph" data-counter="29" id="p-29">Ma, fatte tali riserve di ordine pratico, non si può in definitiva dubitare che ideale contrassegno di ogni morale sia la sua efficacia veramente universale, ciò che richiama poi opportunamente l’essenziale carattere già messo in luce, per cui essa si presenta come l’ideale e universale valore della vita umana, quale che sia l’esperienza storica che più o meno compiutamente l’attua.</p><p class="paragraph" data-counter="30" id="p-30">Un ultimo punto di notevole importanza resta da chiarire, e sia per una più piena conoscenza di questo tema e sia per taluni interessanti riflessi attinenti più particolarmente all’argomento dello Stato. Nella storia del pensiero sono stati frequenti i richiami, quando ci si occupava di etica, al principio o edonistico o utilitario (ma in fondo la variazione tra questi due ultimi non è fondamentale) sui quali rispettivamente si è ripetutamente fondato lo stesso principio morale, intendendo appunto la legge etica come determinante di sviluppi di vita tali da assicurare il maggiore possibile godimento o il maggior possibile utile al singolo soggetto o alla società, avendo riguardo eventualmente ad una gradazione di piaceri intesi come più o meno nobili<sup><a href="#curatornote-13" id="curatornote-ref-13">[13]</a></sup>. Ma, anche a prescindere da queste correnti le quali accentuano così risolutamente il principio, un po’ tutte le altre comprese anche quelle più rigoristiche, pongono l’identità di virtù e felicità, e, dando alla vita una vocazione verso la verità e il bene, non disconoscono che la vita tende al pieno appagamento di se stessa, in una parola verso la felicità.</p><p class="paragraph" data-counter="31" id="p-31">Ora, senza neppure accennare ad una discussione critica di tali correnti di pensiero, basterà rilevare come in effetti le categorie della virtù etica e della felicità non siano affatto incompatibili, ma si implichino a vicenda. Ciò che non può far stupire, solo che si superi una concezione grassamente materialistica della felicità. Infatti la felicità è null’altro che la più o meno limpida coscienza della realizzata pienezza della propria vita in una perfetta aderenza a tutti i valori che la sollecitano nel suo svolgimento e nella realizzazione dei quali essa si fa realmente se stessa. Null’altro dunque significa idealmente la felicità, se non lo slancio dell’amore, che abbiamo visto essere il vero farsi della vita, il quale si svolga soddisfatto in se stesso, onde, potremmo dire, la vita si spiega come amore che si ama, ed è poi, per ridurre il concetto in termini grossolani, come il cogliersi della vita nella sua interezza e quindi come uno spontaneo ossequio alla bellezza e all’amabilità della verità che essa realizza. In questo senso, se la vita è se stessa, in quanto quella verità abbia realizzato, è chiaro che la vita virtuosa debba essere accompagnata dalla più piena, serena, imperturbabile gioia. Che è poi quel che chiunque abbia fatto esperienza di vita morale, ha avvertito in se stesso, in alcuni, purtroppo rari, momenti di felicità caratterizzata da un pieno accordo con se medesimo. Il dolore allora (accenniamo appena a questo tema immenso) non può che essere, a sua volta, coscienza del male; onde la vita dello spirito reca con se spesso il dolore insuperabile dell’intimo suo laceramento per lo svolgersi, con una apparenza di essere, in contraddizione con la sua profonda verità. E quando il dolore non sia passivamente subito, ma sia attivamente operante, e quindi amore, propriamente la crisi è superata e lo spirito ha riconquistato se stesso come verità. </p><p class="paragraph" data-counter="32" id="p-32">Tuttavia, perché il male e il dolore non sono mai definitivamente superati nella vita umana, la quale sempre se ne purifica e pur sempre ritorna nell’esperienza negativa, una piena attuazione etica, una piena gioia non sono praticamente raggiungibili ed all’uomo, che conduce, con impegno di tutte le sue possibilità morali, la lotta quotidiana per la verità della sua vita, quella piena gioia del suo appagamento nella verità appare come velata quasi in una misteriosa rivelazione, per cui essa si presenta tante volte, troppe volte forse, sotto specie di un lacerante e sottile dolore. Nel quale però l’uomo giusto intravede la gioia dell’accordo della sua vita intiera con sé medesima, e finisce per amare il dolore come stupenda rivelazione della suprema sua verità e se ne fa motivo di elevazione e di amore più fecondamente operante. Può dirsi allora in conclusione che questa, che vorremmo chiamare fede nella gioia che traspare in ogni dolore umano nella vita etica, questa credenza, questa attesa ansiosa della verità, della bontà, del valore e perciò della razionalità della vita è la sola e vera molla potente che spinge all’azione; che dà la possibilità di accettare e compiere gioiosamente in ogni circostanza il dovere di vivere. Il quale, è chiaro, per chi intenda a fondo le cose, non è già dovere duramente costrittivo, ma appunto rivelazione di quell’amabile verità che deve essere realizzata. Certo è solo questa serena coscienza di una verità e di una gioia, che accompagnano immancabilmente la vita, che dà significato e valore ad ogni vicenda lieta e triste e, inserendo appunto ogni esperienza nell’assoluto e nell’eterno, in cui essa è per essere nella verità, toglie l’inganno del tempo che travolge ogni cosa, perché, quello che è stato nella verità, è.</p><p>Per questo è bello vivere.</p><h2 class="title-2">La società</h2><p class="paragraph" data-counter="33" id="p-33"> Cominciamo, per trattare il tema dello Stato che costituisce oggetto di questo corso, ad occuparci della società. Il che richiederebbe un chiarimento preliminare che giustifichi l’autonoma considerazione della società distinta dallo Stato. Problema questo molto complesso, del quale ci occuperemo, limitatamente ai suoi profili più interessanti, trattando della autonomia della società di fronte allo Stato sotto il profilo delle rivendicazioni liberali<sup><a href="#curatornote-14" id="curatornote-ref-14">[14]</a></sup>, che tendono a contrapporre ad uno Stato positivo un ideale di società come espressione dei diritti naturali dell’individuo ed ancora a proposito del tema interessantissimo della pluralità degli ordinamenti giuridici<sup><a href="#curatornote-15" id="curatornote-ref-15">[15]</a></sup>. Per ora, a giustificare quest’autonoma considerazione e sempre a prescindere dai profili del tema di cui ora parlavamo, basterà notare come qui la società sia presentata con autonomo rilievo, per meglio intendere il significato dello Stato, il quale appunto è società che si svolge secondo un ideale di giustizia. Vero è che le cose che stiamo per dire andranno sottintese quando si parlerà dello Stato; vero è che, definendo la società, già veniamo delineando la stessa natura dello Stato. Ma le esigenze della ricerca scientifica e dell’insegnamento impongono appunto di frammentare la compiuta verità delle cose, presentandola a poco a poco, e quindi dando autonomia ad aspetti di un fenomeno che propriamente non si intendono, ove non siano inseriti nel fenomeno totalitariamente considerato. La società si presenta innanzi tutto come molteplicità; cioè essa, nella sua espressione più elementare, si risolve nel coesistere di più uomini, naturalmente in ambienti più o meno vasti, fino a considerare tutta intera l’esperienza sociale guardata nel suo divenire storico. In questo più largo senso società è tutta l’umanità, e non solo quella costituita dalle generazioni attualmente viventi, ma quella pure che risulta dalle generazioni che hanno costituito la cultura di cui ora viviamo e di quelle future per le quali pure oggi noi lavoriamo. Questa prima intuizione della società come molteplice, costituita da una pluralità di uomini coesistenti, è evidentemente incompleta. La società, l’esperienza psicologica e storica ce lo avvertono, non è puro irrelato molteplice, ma sistema di relazioni per cui ciascun singolo, in una determinata situazione particolare, si compagina nel tutto di cui viene a far parte e questo si presenta non già come il dato obbiettivo della coesistenza, ma come una risultante di rapporti vari, che legano gli uni gli altri i particolari elementi costitutivi del tutto. L’esperienza, come dicevamo, ci chiarisce la natura relazionale del corpo sociale con l’indicazione dei rapporti nascenti dal bisogno d’integrazione dalla divisione del lavoro ecc.; dati, questi, sui quali non occorre insistere, perché si tratta di un portato di evidente esperienza. È invece fondamentale giustificare alla stregua di una più alta considerazione il significato più profondo e la stessa ideale <em>possibilità</em> di tali rapporti, dal che deve risultare evidentemente chiarito il valore della società come tale. Che questa non si risolva nel puro dato della molteplicità e che i rapporti cui si accennava siano idealmente necessari, a prescindere da quella esperienza, che non è poi di significato decisivo, risulta chiaro da una considerazione della natura propria dei particolari, i singoli individui cioè, che entrano a costituire là società. Non abbiamo bisogno di spendere per questa chiarificazione molte parole, dopo quello che abbiamo detto nelle lezioni precedenti sul problema della vita e quindi di conseguenza sul significato ed il valore della personalità umana. Abbiamo visto allora lo spirito umano che si fa, in un difficile processo di realizzazione di se medesimo, in attuazione della più profonda verità della sua natura. Abbiamo visto, come, o si parta da una concezione trascendente della realtà, alla stregua della quale l’uomo è creatura di <span about="https://w3id.org/moro/enoam/data/220002/v1/mention-92" class="mention person" id="mention-92" property="dcterms:references" resource="https://w3id.org/moro/enoam/data/dio" typeof="deo:Reference">Dio</span>, e cioè uomo in quanto reca in se la legge di amore che lo ha portato alla vita e nella vita lo conserva, sia che si parta da una concezione immanente della realtà alla stregua della quale il singolo uomo è particolare manifestazione di un universale principio, cioè del <span about="https://w3id.org/moro/enoam/data/220002/v1/mention-93" class="mention person" id="mention-93" property="dcterms:references" resource="https://w3id.org/moro/enoam/data/dio" typeof="deo:Reference">Dio</span> immanente, in ogni caso si giunge a concludere ugualmente che quella molteplicità di particolari ha come un’anima unitaria, che la compagina necessariamente, il <span about="https://w3id.org/moro/enoam/data/220002/v1/mention-94" class="mention person" id="mention-94" property="dcterms:references" resource="https://w3id.org/moro/enoam/data/dio" typeof="deo:Reference">Dio</span> trascendente o immanente, da cui quei particolari sono scaturiti e che costituisce di tutti questi il termine comune, fondando quella legge di verità che ciascuno realizza come la sua legge, nella sua particolare esperienza, ma è poi sempre la legge universale della realtà. S’intende da questo come necessaria sia la relazionalità propria di ogni soggetto, il quale si precluderebbe la via alla conquista del vero se stesso (che poi è l’esigenza morale), se rifiutasse l'incontro con gli altri io, nei quali riconosce la stessa sua più profonda verità. Onde superare il limite angusto della propria egoistica particolarità non è costrizione, anche se può costare sforzi, ma vera attuazione della propria universale verità. In questo senso si intende come sia giustificato parlare di una <span about="https://w3id.org/moro/enoam/data/220002/v1/quote-3" class="quote" id="quote-3" typeof="doco:TextChunk">«naturalità della società»</span><sup><a href="#curatornote-16" id="curatornote-ref-16">[16]</a></sup>, restando benintesi che questo essere dell’uomo necessariamente in comunione con gli altri simili non è da pensare alla stregua di una utilitaria e gretta considerazione degli scambievoli bisogni da soddisfare, ma come espressione di questa ideale necessità, per cui negare la espansione del proprio io negli altri io, rifiutare l’incontro della comunione con gli altri, vorrebbe dire negare se stessi e quindi la propria natura. In questo senso davvero la società è naturale, mentre è chiaro che le esperienze psicologiche e storiche costituiscono da un lato la conferma dei fatti a quel principio ideale, dall’altro lo stesso realizzarsi, se pure tra mille deviazioni e incomprensioni, di quella verità nella storia. Intendiamo, pure come lo stato presociale di cui si è parlato varie volte, spesso in tema di contratto sociale<sup><a href="#curatornote-17" id="curatornote-ref-17">[17]</a></sup>, vada inteso, come lo stesso contratto del resto, quale ipotesi di studio e quindi astrazione dalla vera realtà, ch’è la necessaria esperienza dell’uomo, fatta allo scopo di intendere meglio come questa si svolga. Prima di passare a studiare più particolarmente come la società si compagini in un sistema di relazioni, che n’esprimono la profonda verità, è opportuno fare delle precisazioni preliminari sul significato etico-dinamico, per dire così, della vita sociale. Cose del resto che scaturiscono chiare da quanto abbiamo detto or ora, nelle precedenti lezioni. Sappiamo ormai che gli elementi costitutivi della pluralità sociale sono gli uomini, guardati come tali che realizzano, nell’incessante processo che costituisce la loro vita, la loro più intima verità. Sappiamo che, in questo senso, ogni processo di vita è incessante risoluzione di un problema di adeguamento dello spirito umano a se stesso e quindi un continuo ricercare e fare la propria verità. Sappiamo ancora che una tale attuazione del compito etico si compie nelle più diverse esperienze di vita, le quali tutte hanno un significato in quanto particolari espressioni di quella verità. È chiaro dunque che la vita sociale, come coesistenza di uomini, ripropone in più vasto ambiente quello stesso problema, che cioè il problema sociale non è in definitiva che il problema etico visto da una più vasta prospettiva; che il fine per cui la società esiste e cioè la sua immanente, profonda verità è lo stesso per cui vivono e lottano gli individui, cioè l’adeguamento della verità universale. È chiaro pure allora che la politica, di cui anticipando, possiamo dire essere essa l’azione storica esplicata da tutti gli individui in società, con responsabilità diverse, per dare a quella la sua anima unitaria, per permetterle cioè di essere se stessa, ha lo stesso fine etico che spiega e giustifica l’incessante farsi dello spirito umano nella necessaria esperienza sociale, fuori della quale esso non ha significato. D’altra parte è evidente il naturale dinamismo della vita sociale, il quale va riaffermato contro principi fatti valere nello studio scientifico del diritto e certo più infelici nella forma che inesatti nella sostanza, per cui la società viene considerata come immoto stare d’individui, che il diritto appunto cristallizza in correlate posizioni di giustizia. È chiaro che, se la società è la pluralità degli uomini, la sua vita è il moto stesso dello spirito, per i fini che abbiamo poco innanzi accennato, mentre il prospettare, com’è nell’essenza della società, il problema umano individuale divenuto naturalmente problema sociale, permette di vedere il significato più vero di questa umana operosità etica, che è veramente un cooperare in una rete fitta e ricchissima di rapporti, per cui le varie operosità s’intrecciano, integrandosi a vicenda, nelle mille esperienze umane, nelle quali la verità dell’uomo si realizza<sup><a href="#curatornote-18" id="curatornote-ref-18">[18]</a></sup>.</p><p class="paragraph" data-counter="34" id="p-34">Si suole parlare, trattando del regolamento che il diritto dà a tali rapporti che intercorrono tra le varie personalità coesistenti in un ambiente storico, di un’astensione, fatto cioè meramente negativo di alcuni soggetti, i quali omettono di esplicare ogni attività che interferisca con quella altrui e ne disturbi la libera esplicazione<sup><a href="#curatornote-19" id="curatornote-ref-19">[19]</a></sup>; e di una positiva collaborazione, che appunto il diritto determina, in forza della quale la possibilità di vita di alcuni soggetti riesca ad esplicarsi mediante una attiva collaborazione data dall’operare di altri. E la distinzione può essere certo tenuta presente anche qui per chiarire il concreto modo di esprimersi dell’unitaria e complessa vita sociale, nella quale confluiscono, combinandosi nel tutto organico, soggetti che operano concretamente e soggetti i quali, per assicurare la possibilità della altrui opera, si precludono talune possibilità di azione, e certo in adesione a quella verità universale che, abbiamo visto, determina uno sviluppo della società coerente al fine di questa. Ma, ad evitare di cadere in una pericolosa incomprensione, va avvertito che l’una e l’altra forma del concreto rapporto che si costituisce tra i soggetti vanno ricondotte in una fondamentale unità, la quale rappresenta la vera e propria collaborazione umana nell’ambito della società ed è perciò sempre qualche cosa di positivo e di attivo, perché la stessa astensione di cui si parla è in definitiva un comportamento e quindi ancora, malgrado l’apparente sua inconsistenza, spirito che si svolge secondo la sua legge. Dopo quello che abbiamo avvertito in principio e dopo questo breve esame sulle forme che assume la collaborazione umana nella vita sociale è chiaro che si può e deve parlare del problema sociale come dello stesso problema morale guardato dal profilo che gli è più caratteristico, cioè quello della sua universalità. Con un’aggiunta, se vogliamo, della quale potremo fra poco apprezzare meglio il valore, e cioè come sintesi dei problemi morali di tutti i soggetti, che all’esperienza umana partecipano, e quindi con un carattere di universalità, per così dire, più accentuato. Nel senso cioè - ed è punto di vista fondamentale per la comprensione del diritto - che nella società non solo ad opera di ciascun soggetto vien risolto nell’azione quotidiana il proprio personale problema di vita che include necessariamente la considerazione degli altri soggetti in cui si ritrova lo stesso valore, ma ben più, attraverso le forme di cui si è parlato, si crea una operante solidarietà sociale per cui il problema dell’uomo è veramente problema di tutti, ed i tutti, cioè la società nella sua consistenza obbiettiva, sono cointeressati alla soluzione di quel problema, che è poi solo la particolare manifestazione dell’unico universale problema dello svolgersi della comunità umana conforme alla sua verità. Si colgono così taluni caratteristici aspetti della profonda sostanza etica della vita sociale, nella quale, è chiaro, l’opera svolta da ciascuno con la considerazione dell’altro, è il solo mezzo per risolvere il proprio personale problema di vita, per rispondere alla propria vocazione verso l’universale, mentre d’altra parte lo svolgersi della vita etica anche nei suoi aspetti più tipicamente personali include sempre un’istanza di carattere sociale e rappresenta il contributo dato al totale sviluppo dell’eticità della comunità umana dal proprio particolare punto di vista. Onde si verifica questo interessantissimo scambio, che è di alto significato morale, per cui ogni singolo, vivendo nella vita sociale, è in ogni momento portatore e realizzatore di valori, che trascendono la sua particolarità e che rappresentano propriamente l’universale valore che nella esperienza sociale, in ciascuno e in tutti, si manifesta, mentre, d’altra parte, tal valore nella sua universalità e obbiettività deve necessariamente essere rivissuto da ciascun singolo ed apparire, per così dire, come una funzione della personalità. Comprendiamo meglio allora quello che fin da principio avevamo preannunziato e che cioè l’anima della società, quello per cui essa è se stessa, è la relazione, che implica la molteplicità, ma la supera instaurando l’unità, la quale ultima, a sua volta, non è unità indifferenziata che non rechi traccia del molteplice da cui è scaturita, ma appunto unità nella distinzione, ideale coesione del molteplice che in ciascun elemento rivive l’universale esigenza d’unità, e perciò continuo processo in svolgimento, sforzo nobilissimo per una conquista da compiere in ogni istante della vita. Val forse la pena di avvertire a questo punto che la relazione così intesa, quella che, una volta costituita (ma non è per questo costituita definitivamente), dà anima unitaria alla società è appunto la relazione che di questa realizza la profonda verità, e quindi non mero contatto tra soggetto e soggetto, il quale non si può escludere che esista anche nella forma più risoluta di negazione dell’altrui esigenza, perché ogni negazione include necessariamente un’affermazione e quindi ogni disconoscimento dell’altro uomo nella vita sociale è pur sempre un riconoscimento del rilievo che ha per noi l’altrui vita, ma appunto quella relazione che instaura un contatto fra i termini particolari, riconducendoli tutti all’universale valore di cui sono espressioni e quindi compaginandoli nella sola forma di relazione che sia umana (e da cui scaturiscono tutte quelle particolari) e che è l’amore. Quanto abbiamo detto, or ora ci permette di guardare con maggiore possibilità di comprensione alle due tradizionali concezioni della società, quella meccanica e quella organica. La prima delle quali<sup><a href="#curatornote-20" id="curatornote-ref-20">[20]</a></sup> la società presenta nel puro dato esteriore della sua molteplicità, senza aver riguardo al nesso organico che stringe in relazione ideale i singoli elementi del tutto e senza del quale non si avrebbe più tutto né società, ma ancora il meramente particolare, se pure guardato in una meccanica monotona ripetizione di se stesso, che lo lascia qual era e cioè meramente individuale. La concezione organica<sup><a href="#curatornote-21" id="curatornote-ref-21">[21]</a></sup>, a sua volta, considera la società appunto nel complesso relazionale a cui essa dà necessariamente luogo, ed ogni singolo elemento costitutivo del molteplice vede inserito nel tutto con una sua particolare e ben definita funzione, per cui solo nel tutto trova la sua realtà. Alla stregua di questa ultima considerazione si è parlato di un organismo in senso biologico o psicologico<sup><a href="#curatornote-22" id="curatornote-ref-22">[22]</a></sup> e la fantasia si è esercitata senza freno nell’affermare l’analogia tra l’organismo sociale e quello umano, ciascuna funzione di questo ultimo facendo corrispondere ad una funzione sociale in un parallelismo esteriore che si condanna già solo per la sua banalità. Ma quel che più conta, e che conviene mettere in luce in questa posizione di pensiero, è l’istanza che essa reca implicita verso una svalutazione della personalità umana come cosciente elemento costitutivo del tutto sociale, e quindi il disconoscimento dell’assoluto valore della persona umana, la quale se nell’attuazione del proprio universale valore generosamente si apre alla più larga esperienza sociale, è tuttavia essa stessa che così si spiega alla luce dell’universale, onde l’esperienza sociale appare veramente una sua funzione. E in base appunto a questa considerazione si è criticata la teoria organicista della società, mettendo in rilievo il carattere mobile e non meramente funzionale dei suoi pretesi organi costitutivi, che sono appunto persone dotate di un assoluto valore e suscettibili di assumere una qualsiasi funzione nell’ambito della società. In questo senso la critica è già implicita in quella più profonda verità che si può cogliere nella teoria atomistica della società, così come a sua volta la concezione organica corregge, a prescindere dai suoi eccessi aberranti, la assurda irrelatività del molteplice della più banale concezione meccanicistica. Onde quell’essere di vero che è nell’uno e nell’altra ci consente di cogliere la verità integrandole. Non dobbiamo perciò che riprendere quanto sopra abbiamo accennato e seguire lo svolgersi della società come relazione, per cui il molteplice diventa uno, e l’uno, a sua volta, vive nel molteplice. Da quanto è stato ora accennato risulta chiara l’impossibilità di accogliere la teoria meccanica e organica nel loro significato deteriore. Non la teoria meccanica, perché la società è essenzialmente relazione; non la teoria organica, perché, a parte tutto, l’unità sociale si presenta come sistema di relazioni nelle quali restano in risalto le singole personalità che costituiscono il molteplice, dotate, come sono, di assoluto valore e tali che nell’esplicazione appunto di questo valore, vivono nell’universale e <em>creano</em> la loro spirituale unità. La quale unità, certo, può essere per un momento guardata in se stessa, per così dire, nella sua obiettività, sorgendo così la possibilità di distinguere la società come tutto dai singoli che la costituiscono e senza dei quali essa non sarebbe.</p><p class="paragraph" data-counter="35" id="p-35">Da questo punto di vista si può parlare di una personalità della società, intendendola come indicativa di questa unitaria universale esigenza, che rappresenta la stessa legge dello spirito umano e che in tutti gli uomini particolari si manifesta. Si può cioè prescindere per un momento dalla necessaria molteplicità in cui quell’universale vive, per guardare unitariamente il complesso dei soggetti, che quella legge unifica, di fronte ad un solo di questi. E ciò è utile, per intendere, come vedremo poi, il significato della sovranità dello Stato e poi il tema dei rapporti tra l’individuo e lo Stato e quindi dell’autorità e della libertà. In questo senso va intesa la profonda intuizione cristiana che l’autorità sociale fonda sull’autorità divina<sup><a href="#curatornote-23" id="curatornote-ref-23">[23]</a></sup> e perciò la legge umana vede legittimata da una divina, di cui quella è una particolare espressione storica. Dopo quello che abbiamo detto (ed a prescindere ora dalla esigenza di tener conto, nell’ambito della stessa concezione cristiana, della autonomia di valore degli uomini, senza della quale questi temi non possono essere adeguatamente trattati), è chiaro il significato di questa posizione, perché è certo che la società propone all’individuo la sua universale esigenza non guardata nel suo contenuto molteplice, nella sua pura irrelata particolarità, ma appunto nella sua essenza universale, per quell’universale valore che in tutti i singoli si realizza e che legittima, esso solo, ogni posizione di sovranità sociale. In questo senso la società comanda per l’universale che esprime e nella società comanda <span about="https://w3id.org/moro/enoam/data/220002/v1/mention-95" class="mention person" id="mention-95" property="dcterms:references" resource="https://w3id.org/moro/enoam/data/dio" typeof="deo:Reference">Dio</span> (sia poi concepito trascendente o immanente), che è appunto il valore dei singoli in società, i quali, per partecipare di quel valore, non sono più meramente singoli, ma uno e appunto nella loro universalità di valore operano socialmente in posizione di sovranità. Detto questo, e ritenuto pertanto il significato, per così dire, obiettivo della società ed il suo essere in questo senso persona, si andrebbe evidentemente al di là delle reali esigenze di chiarimento e si cadrebbe nell’errore, se non ci si affrettasse a chiarire che un tale obbiettivo valore della società vive a sua volta necessariamente nel molteplice, è cioè esso stesso sempre conquista della personalità singola nella sua adeguazione all’universale, come si diceva, una sua funzione. Dal che risulta spiegata la profonda verità dell’affermazione spesso ripetuta che la società viva <span about="https://w3id.org/moro/enoam/data/220002/v1/quote-4" class="quote" id="quote-4" typeof="doco:TextChunk">«in interiore homine</span>»<sup><a href="#curatornote-24" id="curatornote-ref-24">[24]</a></sup>, e cioè appunto che l’ideale unità, che ne costituisce l’essenza, non sia da considerare un dato obbiettivo, ma appunto come un universale che si fa ogni istante nella coscienza dei singoli individui che entrano a costituirla.</p><p class="paragraph" data-counter="36" id="p-36">E non c’è bisogno di avvertire che questo universale non è meno universale (ed ecco la legittimazione del concepire un momento la società come persona), se essa vive come funzione del particolare, che ad ogni istante del processo di vita dello spirito si innalza all’universale. È ormai chiaro che la società, come l’abbiamo intesa, ha un suo valore, che non è poi diverso dal valore della vita del soggetto singolo, ma si identifica con questo stesso tutto spiegato. La società, rappresentando la necessaria posizione universale di tutti gli individui, la quale, possiamo ormai dire, si svolge per il dispiegarsi dell’universale nella coscienza di ognuno di questi, rappresenta il pieno valore della vita umana. Corrisponde in fondo ancora ad una angusta visione, il parlare di un potenziarsi dell’individuo nella società, quasi che l’individuo possa essere eticamente altrimenti che in questa; così come il parlare di un pieno valore che la società, per se stessa, rappresenterebbe, come sintesi appunto di questo maggior valore che il singolo acquista vivendo con gli altri, quasi che vi sia una vita che sia prima individuale e poi sociale ed aumenti in questa progressione il suo valore. Vero è che non è vita etica fuori della società, che l’infinito valore della persona si realizza come infinito solo nella società, fuori della quale quello sarebbe morto, che, in una parola, il valore rappresentato dalla vita sociale, è solo ed interamente il valore della umanità.</p><p class="paragraph" data-counter="37" id="p-37">Dopo tutto quello che abbiamo detto a proposito di questo farsi universale dell’individuo, che risponde così alla sua profonda vocazione e che l’universale vive appunto nella sua particolarità, la relazione che esprime questo processo è da intendere come una comunione, per cui i particolari processi di vita di ogni persona confluiscano, senza confondersi, con quelli di tutte le altre. E se la vita dello spirito è verità, amore operoso, gioia che sono poi in fondo un unico processo per cui lo spirito umano realizza se stesso, la società è appunto comunione di verità, di amore, di gioia, processo cioè unitario, eppure esprimentesi in particolari manifestazioni. D’altra parte è evidente che non solo questo positivo svolgersi dello spirito umano ha significato sociale, ma pure i momenti negativi che propriamente arrestano tale sviluppo. Così la società è comunione anche di male e di dolore, e cioè solidarietà per cui ogni realizzazione del vero, così come ogni sua inattuazione tocca tutti gli individui che compongono la società, è cioè in qualche misura, in tutti e per tutti, negazione del valore e quindi della vita. Nel che si riconferma quel caratteristico cointeresse, come già l’abbiamo chiamato, di tutti alla risoluzione del problema umano di tutti, alla risoluzione cioè del totalitario problema della vita. Rilievo importante per quanto dovremo svolgere a proposito del diritto e di quella che vien detta la sua sanzione. In conclusione risulta evidente che, contrariamente a quanto può sembrare in alcune dolorose esperienze storiche, la società non costituisce il dramma che impedisca all’io di ritrovare se stesso e la sua profonda verità, quasi gigantesco tentativo di alienazione dell’uomo dalla sua natura, ma il processo necessario per il quale l’io ritrovi definitivamente se stesso.</p><h2 class="title-2">Il diritto</h2><p class="paragraph" data-counter="38" id="p-38">Parlando nelle lezioni precedenti della società, abbiamo per necessità di cose anticipato la definizione del diritto; qui perciò non ci resta che chiarire e svolgere quanto in quella sede abbiamo enunciato. Ricordiamo intanto quello che abbiamo detto a proposito della distinzione fra società e Stato, che cioè fra i due termini non corre una differenza sostanziale, perché la società si pone essenzialmente come Stato, mentre, per una maggiore chiarezza di idee, è opportuno distinguere l’una dall’altro, per cogliere in tutta la sua vivezza il processo per cui la società si fa secondo la legge di verità che le è caratteristica. Un altro momento, anch’esso implicito nel concetto di società e di Stato, occorre ora presentare in forma autonoma, per meglio illustrare la natura del fenomeno sociale. Tale elemento è appunto il diritto e c’è appena bisogno di avvertire, dopo le osservazioni or ora riprese, che esso, già implicito nel concetto di società e di Stato sua, solo in questa categoria può essere inteso nella pienezza, mentre la ragione del distinguere è appunto nella opportunità di presentare in modo autonomo quello che in realtà è e resta momento di un fenomeno nel quale vive e fuori del quale è inconcepibile. La realtà vera è appunto la società che si svolge, nel suo divenire storico, secondo la sua legge etica; distinguere quest’ultima dal fenomeno sociale risponde al bisogno di intendere meglio questo, purché sia chiaro che esso ha piena realtà, in quanto rappresenta la concreta vita della società secondo il suo ideale etico.</p><p class="paragraph" data-counter="39" id="p-39">È ormai chiaro che il diritto si risolve appunto nella universale legge etica che domina il mondo dell’azione di cui rappresenta il valore e di cui guida il processo come verità ad esso immanente. Prima di procedere ad una distinzione, che tenga naturalmente conto della unità esistente fra diritto e etica, è opportuno riaffermare che non c’è che una norma per la vita individuale e sociale; che anzi, neppur si può parlare di una vita individuale per se stessa, perché, come sappiamo, l’esigenza di una espansione universale dell’uomo è indissolubile dalla sua natura.</p><p class="paragraph" data-counter="40" id="p-40">Per questo abbiamo affermato che il problema individuale sbocca in quello sociale, nel quale soltanto esso attinge la sua piena concretezza e verità, che la vita sociale non è altro che una espressione assolutamente comprensiva della vita etica e ne riproduce le essenziali caratteristiche. Quale è dunque il valore della vita etica guardata per un momento nella sua provvisoria individualità, quale è in conseguenza la norma ideale determinante il processo dello spirito che attua la sua verità, tale è il valore e tale la norma determinante di quel processo comprensivo della vita etica, che è la vita sociale. Occorre appena ricordare la universalità propria della legge morale, la quale non è tale solo nel senso che potremmo dire della coincidenza, in quanto tutti i soggetti, quando siano liberi da ogni capriccioso egoismo e quindi sul piano della eticità, debbano riconoscere un solo valore e quindi una sola direttiva per la vita, ma pure nel senso della comprensività. Perché la coincidenza dei soggetti nell'ammettere un’unica legge di verità è in funzione di un totale valore che tale legge abbia di fronte a tutti, onde essa tutti i soggetti dell’esperienza sociale investe, alla vita di ciascuno attribuendo quel valore che è espressione della universalità che in ciascuno si esprime. Se quindi la legge singola è determinazione universale che in ogni particolare umano accende la luce del valore assoluto, certo è che la persona singola, cui quella legge parla nel suo universale significato, è per sua intrinseca natura relazionalità: mentre poi la legge che, attribuendo uguale valore a tutti gli uomini, determina gli sviluppi di ciascun particolare nel senso di una relazione da instaurare nella verità, è essa stessa essenzialmente relazionale e cioè il suo comprendere la totale umanità nel suo valore il suo riferirsi a ciascun particolare come partecipe dell’universale valore, la porta necessariamente a porsi essa stessa come supremo valore e direttiva della vita sociale come tale, a prescindere per un momento dal suo operare sul singolo soggetto cui svela, nell’atto che egli propone, nella sua ideale necessità, la esperienza sociale, il suo vero e solo valore di uomo. Il che poi riflette, sotto il profilo della legge che ora viene particolarmente in considerazione, quella caratteristica anima unitaria della società, come spirituale coincidenza del particolare nell’universale, in cui quello ritrova sé e gli altri, divenuti uno pur restando molteplici.</p><p class="paragraph" data-counter="41" id="p-41">Il significato del diritto oggettivo e cioè della legge etica sociale, guardata insieme come determinante espressione di questa unità, è appunto nel suo rappresentare il valore dell’unità sociale di fronte alla molteplicità, e perciò di condizionare il senso nuovo che la molteplicità assume come molteplicità espressiva dell’uno. C’è da fare ora, qualche importante osservazione, per intendere quale sia il significato della legge etica sociale e confermare perciò contemporaneamente il valore caratteristico della società e dello Stato. Si noti per questo che l’elemento di variazione costituito dallo sfociare del tutto naturale del problema etico individuale in quello sociale perciò dello svolgersi della normazione etica sociale (diritto), è essenzialmente rappresentato dal punto di vista obbiettivo; e cioè della universalità pura, che viene ad esser fatto valere nella forma sociale, che è la più comprensiva realtà della vita. E per intendere meglio il senso di questa caratteristica oggettività della giuridicità, si ponga mente alla categoria del diritto soggettivo, del quale, anticipando, possiamo dire che rappresenti l’ideale posizione di valore di un soggetto di fronte ad un altro della coesistenza sociale, per cui quel primo si presenta investito dalla verità universale che la norma esprime e pone di fronte ad altri soggetti la pretesa che essa venga riconosciuta e, per quanto è in loro, concretamente realizzata. Si osservi che l’universale valore, di cui quel singolo titolare del diritto soggettivo si presenta investito, è niente altro che il valore universale di verità e unità che in quel particolare del molteplice ha trovato la sua espressione e che pertanto quella pretesa della verità a valere è, prima che del particolare, dell’universale, ed anzi in tanto del particolare, in quanto dell’universale. Si noti ancora il diverso senso di quella pretesa a valere che è caratteristica della situazione di diritto soggettivo da quell’altra pretesa a valere che si riscontra nell’obbligo, nel quale un soggetto è vincolato a realizzare la sua verità per il trionfo dell’universale verità della vita sociale.</p><p class="paragraph" data-counter="42" id="p-42">La differenza fra l’una e l’altra pretesa si risolve in questo, che nell’obbligo quella pretesa si svolge come determinante quel faticoso processo realizzativo che è caratteristica della vita etica, nel diritto invece si pone, a prescindere dal processo che deve realizzarlo, come essenziale validità della vita che ha in sé, per questo, la sua ragione di essere. Ora, finché guardiamo l’astratto problema etico individuale, una tale soddisfatta pretesa di validità, che è poi la libertà e verità dell’uomo come punto di arrivo del suo sforzo etico, ha ancora un significato subiettivo, rappresenta cioè ancora la concreta verità dell’universale individuato nel particolare, rappresentato dal singolo soggetto, mentre, passando al problema etico sociale, che poi è il solo veramente concreto, la verità che pretende e attende di essere fatta, prescindendo dal processo realizzativo, si pone come verità della vita ed ha significato concretamente universale; rappresenta cioè non solo la libertà e dignità del singolo che si pone innalzandosi all'universale, ma, per così dire, la libertà e dignità dell’universale come si realizza indistintamente in tutti i singoli che costituiscono l’esperienza sociale in particolare, s’intende, in quell’uno che tra questi tutti viene innanzi quasi esponente dell’universale valore. Perciò, quando passiamo dalla astratta etica individuale alla concreta etica sociale, viene in considerazione non più la legge di verità che determina il singolo per farlo essere libero, ma essenzialmente la oggettiva giustizia, che determina ancora il singolo, ma per essere se stesso tutto il molteplice sociale, ivi compreso il singolo determinato, e per dare cioè all’universale la sua realtà in modo integrale e totalitario. È per questo che di fronte al soggetto dell’obbligo nella esperienza giuridica sorge il soggetto del diritto, che all’obbligo cioè si contrappone la pretesa, che il singolo cioè non è più guardato in una esperienza etica individuale, benché ricchissima di riferimenti sociali, bensì come facente parte di una totale esperienza etica, cui dà il suo contributo e che ha come tale la sua esigenza, la quale si esprime poi nei particolari, cui in fondo però la pretesa è conferita dal molteplice sociale divenuto uno, e cioè dalla società realizzata nella sua anima unitaria.</p><p class="paragraph" data-counter="43" id="p-43">Queste considerazioni servono molto bene a farci capire, in qual senso vada intesa questa oggettività e quasi, potremmo dire, pura universalità della legge giuridica, ad evitare il pericoloso equivoco di ritenere che la pretesa di giustizia di tutti, che, come è chiaro, nel diritto si esprime, sia qualche cosa di duro, indifferenziato, massiccio, nel quale si sia smarrito il giuoco interessante e vivo del molteplice sociale che si costituisce in unità. Ma un tale equivoco siamo già in grado di evitare, solo se si consideri quanto è stato detto a proposito della società, che è uno il quale vive nel molteplice, fatto sensibile alla esigenza di unità che ne costituisce la verità profonda. Vero è che la oggettiva esigenza giuridica, che rappresenta il valore del tutto sociale nel suo ormai chiaro significato etico, si svolge concretamente come soggettivo e cioè ancora come processo di molteplice, che realizza l’unità nel suo proprio valore, senza perder la varietà del suo essere molteplice. Perciò la legge oggettiva è pur sempre sintesi ideale delle posizioni etiche individuali, nelle quali ciascun singolo componente della società afferma per sé e per tutti il valore dell’universale verità. Perciò ancora la universale pretesa a valere della legge diventa concreta e veramente operante, individuandosi in forma di diritto soggettivo e di obbligo, per cui appare chiaro che quella universale pretesa, ha bisogno, per realizzarsi, di un processo al quale è impegnato il molteplice, o che questi, accettando limiti alla sua estrinsecazione di potenza, voglia per sé e gli altri l’universale, o che un singolo si ponga investito dell’universale valore della legge e quindi della unità e verità sociale e faccia valere il proprio diritto, cioè ancora voglia e faccia in modo che la totale verità sia, per sé e per tutti. Onde le categorie del diritto e dell’obbligo si presentano veramente come posizioni etiche da qualificare al tempo stesso obbiettivo e subiettive, perché in ciascuna di esse si ritrova il vivo processo efficacemente come tale, avendo di mira l’unificazione del molteplice nella verità una. Ed è proprio questa comune essenza che, pur nella naturalità della distinzione, permette di cogliere l’universale nella complessa varietà di queste situazioni, che sono insieme diritto ed obbligo, perché l’obbligo è un diritto che l’universale, di cui quel singolo è parte, fa valere di fronte a quel singolo e in definitiva che il singolo fa valere verso se stesso; a sua volta il diritto è quasi un’obbligo [sic] che il singolo assume ancora una volta verso l’universale e verso se medesimo in quanto universale, perché la verità, di cui è portatore e che deve far valere, sia in effetti realizzata con la partecipazione della sua soggettività innalzata all’universale. Onde la correlazione tipica fra il diritto soggettivo ed obbligo, che costituisce il rapporto giuridico, è in un certo senso già implicita in ciascuna situazione isolatamente considerata, la quale in vero è diritto ed obbligo insieme e cioè posizione del particolare che si innalza all’universale, nella quale esperienza l’universale è voluto come tale e quindi in funzione di sé e di tutti, che sono la concreta espressione dell’universale. E si chiarisce così la indisponibilità in tutti della realizzazione della verità, cui ciascun uomo, in quanto voglia essere uomo, partecipa, portando la sua particolarità a farsi obbiettiva, e, nella affermazione della obbiettiva universalità e verità, vivendo in comunione con gli altri il suo spirituale processo, che ha un valore evidentemente universale. Onde in definitiva resta confermato che, nel processo del diritto soggettivo e dell’obbligo, immanente alla vita giuridica, è l’universale verità della vita sociale e quindi della vita umana senz’altro che si fa ad opera dei singoli ed è in ciascun singolo insieme sforzo di realizzazione e gioia della conquista del valore che è veramente valore universale.</p><p class="paragraph" data-counter="44" id="p-44">Dopo quello che abbiamo detto or ora, si intende come la viva esperienza della vita giuridica si concreti in un riconoscimento dei soggetti come valori, in quanto in ciascuno è presente l’universale, e che tutto il complesso fare e non fare, cui un sistema di diritto impegna, sia da riportare a questo elemento nucleare di io, che facendo e non facendo e perciò sempre in definitiva operando, si incontrano con gli altri uomini e si pongono reciprocamente come valori. E si noti come il singolo riconosca l’altro e sé medesimo come valori entrambi e necessariamente pretende dall’altro il riconoscimento della sua dignità spirituale, mentre egli compie a sua volta il proprio riconoscimento. Onde l’adempimento dell’obbligo come limitazione è pure affermazione di dignità umana, esercizio di diritto come sviluppo dato alla vita portatrice di un universale valore. Il che è chiaro solo che si pensi che l’innalzarsi all’universale, in qualunque posizione, è libertà. Ed anzi il riconoscersi ed il riconoscere altri nella propria umana dignità, per i caratteri tipici della esperienza giuridica cui sopra abbiamo accennato, rappresenta appunto l’affermare in ogni riconoscimento il valore totale della verità e quindi volere in ogni caso la società come universale valore. Da tutto questo risulta confermato quanto si era già avvertito circa la astrattezza del problema individuale, che sfocia necessariamente nel problema etico sociale, in quanto quel primo costituisce appunto il vivo processo attraverso cui si realizza l’unità molteplice della società, e quindi la verità in ciascuno. Il quale ciascuno non è poi mai naturalmente individuo isolato, ma, nell’atto in cui impegna la sua singolarità nell’espansione universale, è realizzatore, per quanto a lui attiene, dell’universale valore che in tutti si esprime, e quindi con tutti collabora per instaurare la verità nella vita.</p><p class="paragraph" data-counter="45" id="p-45">Possiamo concludere che il diritto è la stessa legge etica come verità e perciò determinante di un completo processo di attuazione della totale vita etica della umanità. Dove è da mettere in particolare rilievo il significato del diritto come valore, sì che esso, se pur necessariamente richieda la realizzazione del fatto, tuttavia resta come criterio di valutazione del fatto, il quale di per sé non può mai costituire criterio della giuridicità e quindi della giustizia del divenire della vita umana. Onde l’affermazione comune della ideale superiorità del diritto di fronte alla forza, la quale, di per sé sola, non crea diritto e cioè non si legittima sul piano dell’ideale universale per il solo suo esprimersi come potenza e quindi come vita. Di certo vero che il processo dello spirito secondo la verità è esso stesso vita, energia, e quindi potenza; è certo vero che l’ideale giuridico in tanto vive in quanto nella realtà si traduce come forza, ma, se il diritto è necessariamente nella forma della potenza, non si identifica mai con la potenza bruta, ma è appunto sempre un ideale reale. È per questa ragione che ogni inadeguazione del reale all’ideale che deve incarnare in sé, non toglie all’ideale il suo significato di supremo valore ed anzi ne ripropone più vivamente l’esigenza di essere in concreto. Perciò, come il fatto non costituisce il diritto<sup><a href="#curatornote-25" id="curatornote-ref-25">[25]</a></sup>, neppure il torto, che è reale in contrasto con l’ideale, si può mai porre come valore. Questa assurda pretesa, che è caratteristica dell’illecito giuridico nel quale il singolo pone il fatto con la pretesa che esso valga come universale, viene appunto chiarita nella sua vanità nella sanzione giuridica di cui parleremo tra poco. Ma da queste ultime osservazioni risulta ancor più chiaro quanto è venuto affiorando nel corso di queste lezioni, che il diritto, se si pone per un momento, come puro ideale, postula necessariamente il suo tradursi nel fatto; quel farsi concreto attraverso quei processi soggettivi, ispirati dell’universale, che abbiamo visto essere il contributo etico individuale per l’affermazione della totale eticità della vita.</p><p class="paragraph" data-counter="46" id="p-46">Occorre qui avvertire che la legge etica nella sua caratteristica socialità, nel fondamentale imperativo che impegna ciascun uomo a volere la verità della propria e della altrui vita, e cioè in tutti l’universale valore, si traduce nei diversi tempi ed ambienti storici nelle più varie determinazioni imperative. Per salvare il valore di ogni legge e per intenderne chiaramente il significato umano e spirituale, bisogna dunque che si tenga presente questo che ne è l’elemento nucleare e l’anima vera. Quali che siano le particolari normazioni che le società storiche abbiamo costruite, tutte si riconducono al riconoscimento dell'universalità di valore in sé, ed in tutti e questa ideale esigenza è avvertita come legge profonda di verità della vita in ogni sua, anche modestissima, espressione.</p><p class="paragraph" data-counter="47" id="p-47">Alla stregua di quanto finora abbiamo detto, può essere agevolmente stabilito il fine proprio del diritto, intendendo nella sua più profonda verità la definizione corrente nella scienza giuridica, per la quale il diritto tende a realizzare una vita sociale ordinata. Posizione, questa di ordine, da intendere, almeno secondo le intuizioni della scienza, come di carattere esteriore, in quanto, come si dice, il diritto non si preoccupa delle intenzioni non controlla il motivo dell’adempimento, e, pur non escludendo ed anzi desiderando che all’esteriore posizione di ordine corrisponda una volontà leale e cioè un’interiore posizione di giustizia, è già soddisfatta ed ha realizzato il suo fine, quando i consociati siano posti reciprocamente in una posizione fisica di ordine. Se questa intuizione ora contiene un qualche elemento di vero, perché essa, mediante il criterio della esteriorità, ha riguardo evidentemente alla caratteristica socialità dei fatti che cadono sotto la valutazione giuridica, non è tuttavia rispondente al significato profondamente etico del diritto, quale noi siamo venuti delineandolo. Vero è che il diritto è fatto sociale ed anzi, come abbiamo cercato di dimostrare, questa sua socialità lo svela come vera e compiuta manifestazione etica, perché l’etica non può essere che sociale. Ma la socialità non si identifica affatto con la esteriorità.</p><p class="paragraph" data-counter="48" id="p-48">Perciò è chiaro che fine del diritto è di realizzare una vita ordinata, non nel senso esteriore della parola, ma tenuto conto dell'immanente significato etico che ha la vita umana individuale e sociale. L’ordinare la vita di relazione, che il diritto fa, non è giustapporre fisicamente i soggetti in un ordine di giustizia che non sarebbe neppure possibile, perché giustizia vuol dire eticità, ma piuttosto significa promuovere nel senso innanzi esposto la totale vita etica, che impegna tutti i soggetti ad una attiva collaborazione per la realizzazione della verità in tutti. Vale la pena di richiamare qui quello che è stato già illustrato a proposito della società, che fu detta un processo essenzialmente etico, perché il diritto altro non è, guardato nel suo momento oggettivo, che la verità immanente di questo processo di sviluppo, e nel suo momento subiettivo, la processuale realizzazione di questo attraverso lo svolgimento etico dei singoli soggetti. Pertanto l’ordine sociale non ha un significato statico, ma dinamico ed il senso dei processi, che si incontrano nella comune legge di verità, è evidentemente un senso etico. Soltanto una considerazione empirica può indurci a vedere il processo di svolgimento, per cui la società attua il suo valore, come suddiviso in due fasi, la prima delle quali corrisponde alla fisica realizzazione di giustizia operata dal diritto e la seconda, in cui più propriamente si compie il valore della vita, nella eticità che si svolge nel presupposto di quelle condizioni. In realtà il processo è unico ed il diritto non ha il compito solo preliminare di porre le adeguate condizioni per lo sviluppo della vita etica, ma promuove questa in tutta la sua estensione. Il fine del diritto è veramente etico; né potrebbe essere diversamente, poiché il diritto è legge etica, che non può altro volere se non la realizzazione di se stessa.</p><p class="paragraph" data-counter="49" id="p-49">La società, come si è visto, è cooperazione etica e perciò l’attuazione del diritto è l’attuazione della totale verità, che appunto in forma di collaborazione si realizza. Evidentemente quanto si dice circa la incontrollabilità dell’intero processo da parte del diritto, nulla prova, contro questa posizione, perché, se la società non può conoscere l’intimo, non per questo essa deve idealmente rinunziare a vivere come interiore esigenza; ed una tale concordanza di ordine esteriore ed interiore deve essere assunta come sempre sussistente. Le diverse esperienze che hanno indotto qua e là a rivendicare, contro la società, la libertà della coscienza individuale e che hanno ricacciato il diritto nell’ambito di una competenza per soli fatti di esteriore rilievo, sono esperienze storiche negative<sup><a href="#curatornote-26" id="curatornote-ref-26">[26]</a></sup>. Ora si può ammettere che contro la società storica tiranna si rivendichi l’assoluta autonomia della persona, ma di fronte alla società nel suo significato ideale la rivendicazione della persona è un non senso, perché nella ideale società la persona ritrova completamente se stessa. Alla stregua di queste considerazioni limitare il diritto a conoscere i rapporti esterni, significa trasformare un problema politico in un problema filosofico. In tali casi il rimedio è una rivoluzione che riponga l’autorità, ed il diritto che da essa si esprime, in posizione di eticità e non già nel negare, come qui si fa in fondo, il carattere spirituale ed etico della società e del diritto<sup><a href="#curatornote-27" id="curatornote-ref-27">[27]</a></sup>.</p><p class="paragraph" data-counter="50" id="p-50">Dobbiamo ora considerare, in istretta connessione con le ultime considerazioni che siamo venuti facendo, un aspetto veramente caratteristico nella vita del diritto e che è quello che corrisponde al suo tipico carattere di coercibilità. Ricordiamo quanto abbiamo detto a proposito del diritto oggettivo come espressione dell’unità e verità della vita sociale, che si realizza attraverso la molteplicità e precisa- mente attraverso le combinate situazioni di diritto soggettivo e di obbligo, in cui quella oggettiva verità si svolge negli sviluppi etici dei singoli soggetti.</p><p class="paragraph" data-counter="51" id="p-51">Dobbiamo ora considerare il caso in cui il soggetto, investito della necessità di realizzare la verità della legge per il soggetto titolare del diritto e quindi in definitiva per tutta la società e per se stesso, non abbia adempiuto al suo compito, ed abbia negato, nel suo concreto processo di vita, quella verità che è chiamato a realizzare. Questa posizione costituisce per l’etica il male, per il diritto l’atto illecito<sup><a href="#curatornote-28" id="curatornote-ref-28">[28]</a></sup>. Il quale atto illecito si concreta in una realizzazione del soggetto investito dell’obbligo contraria all’obbligo stesso; realizzazione di un fatto, che il soggetto, restando nell’angustia della sua particolarità empirica, pone con l’assurda pretesa che esso valga come legge e quindi come valore. Realtà questa dell’illecito puramente apparente, ma di una pericolosa apparenza vistosa, che ha bisogno di essere svelata nella sua vanità. Onde la legge di verità deve ugualmente realizzarsi in quel caso, senza tener conto per un momento di quel processo soggettivo che, chiamato a vivere quella verità, l’ha in effetti negata; e nella verità che si realizza deve realizzarsi l’unità sociale, che il singolo doveva liberamente contribuire a comporre e che egli ha invece spezzato. È chiaro che in questa situazione deve operare la società come obbiettiva unità e verità, la quale, proprio in questo momento, tipicamente si presenta di fronte al singolo, restato nella sua particolarità empirica, come il tutto che deve realizzare quanto egli, tradendo, mancò di fare. Per un momento solo il soggetto viene considerato come oggetto, poiché del tipico carattere della sua soggettività, la libertà etica, si è dimostrato sfornito. In quel settore, dove, per un momento, non si vede più il soggetto eticamente capace, ma un oggetto bruto, la società realizza la sua esigenza etica, e la realizza attraverso una espansione di potenza fisica, riponendo il soggetto nella posizione di giustizia, che egli avrebbe dovuto spontaneamente assumere. La ragion d’essere di tale iniziale fisicità di questo, che possiamo ormai chiamare, un processo di sanzione, trova la sua giustificazione in quell’essersi il soggetto degradato ad oggetto, in una trasformazione di cui la società deve pur tener conto. Perciò essa opera da sé sola provvisoriamente ristabilendo la esteriore, posizione di giustizia, nell’attesa fiduciosa, senza della quale la coercizione non avrebbe nessun significato spirituale, che quella esteriore situazione si trasfiguri in valore vero e sia dal soggetto voluta come espressioni della sua eticità. Ed intanto spirituale ed etica è già questa forza, mediante la quale la società sovrana realizza, prescindendo per un momento dal soggetto singolo, la sua verità. Spirituale ed etica, perché questo operare della società sovrana, che al soggetto incorso nell’illecito può per un momento apparire dura espressione di potenza, tale che alla sua fisica libertà si contrapponga e la limiti, è in realtà processo spirituale nei tutti, che costituiscono l’unico sociale e che in questo caso vogliono la verità per la società intera, ivi compreso quell’uno che ha tradito la verità. La verità, che deve pur farsi, e postula perciò una estrinsecazione di potenza che sia espressiva del valore, la quale, invece questa volta di essere realizzata direttamente dal soggetto cui è affidato il compito di fare la verità universale per la parte che a lui spetta per sé e per tutti e in collaborazione con tutti, è posta invece in essere da questi tutti direttamente che si assumono per un momento il compito di volere eticamente per quel particolare nella solidarietà sociale. Si spiega perciò quel carattere di dura costrizione, che appare caratterizzare questa tipica estrinsecazione della potenza sociale di fronte al soggetto autore dell’atto illecito, il quale, tutto chiuso ancora nella sua particolarità ove afferma di contro ai valori oggettivamente validi, quelli che sono propri appunto del suo egoismo e non sono perciò valori, non riesce ancora a cogliere il significato etico di questa anticipazione che la società fa della posizione di giustizia che egli da sé deve assumere. La quale è poi in definitiva la più alta espressione di amore, il dono più generoso che gli uomini possano fare all’uomo, quando, proprio nel reagire contro il suo atto illecito, rifiutano di lasciarlo degradare a mero oggetto ed operano per vederne risorgere la soggettività e spiritualità, che ancora riaffermino la verità della legge in tutta la sua universale estensione. Certo è che, per quanto si è detto, tale fisica anticipazione della posizione di giustizia è solo un momento provvisorio e nulla varrebbe averla realizzata, se, in accordo con la volontà etica della società che la pose in essere per amore della verità, non si esplicasse poi intero il processo etico dello stesso soggetto responsabile, per rivivere personalmente il valore etico prima negato.</p><p class="paragraph" data-counter="52" id="p-52">Del soggetto che ritrovi in sé la verità e si ponga pertanto in accordo con i tutti, perché la verità sia fatta per l’intera società. Questo è il compito che spetta al soggetto. Ancora una volta vediamo risolversi l’astratta unità sociale nella molteplicità viva ed operosa di tutti, nessuno escluso e ancora una volta soggettivo problema, onde si pone l’esigenza che l’umanità sia se stessa, ridiviene il problema soggettivo, per cui ciascun uomo opera, perché l’intera umanità sia. Pensare che alla società possa bastare la verificazione dell’intero ordine esteriore, sia pure accompagnata da una speranza, cui tenga dietro magari la delusione, che essa acquisti valore per il soggetto che la subisce e sia voluta da lui in libertà, significa in fondo disconoscere il più intimo significato etico della vita sociale, già prima messo in luce. Alla società non basta una tale esterna realizzazione accompagnata da questa speranza, che il singolo voglia cioè in libertà la sanzione. È compito questo cui la società non può rinunziare; cioè a dire tale speranza deve essere un’attesa ferma e fiduciosa, potremmo dire una volontà decisa, quasi che tanta parte della concreta possibilità che in effetti il soggetto voglia eticamente la posizione in cui fisicamente fu posto, risieda nell’energia e nella fiducia onde quella volontà sociale fu posta e che tanto più vigorosamente riuscirà ad operare sul singolo, quanto più questi veda energicamente e profondamente amata la verità che in tal senso gli si propone come esigenza e la colga accompagnata dalla fiducia nella sua umanità che può risorgere, dalla attesa e dal desiderio, che questa redenzione in effetti si compia. Tanto maggiore è l’energia spirituale, la sola che valga, della sanzione, quanto meno essa paia accontentarsi della sua mera fisicità, che basti a soddisfare le esigenze della esterna pace sociale, e quindi del comodo individuale, quanto meno paia indifferente per quello che il soggetto sia per fare nella sua profonda vita e più invece appaia netto ed inequivocabile il supremo interesse che non una esteriore, bensì una interiore pace, sia realizzata, quale non può essere pensata senza che il soggetto vi partecipi. Che se una tale intima restaurazione morale non abbia per avventura a verificarsi, si può ben dire che il diritto è fallito nell’attuazione del suo vero compito, anche se sembri realizzata quella sua immediata e provvisoria finalità di ristabilire l’ordine oggettivo della giustizia. Che poi in effetti tale possibilità non si compia e che pertanto la vita manchi in qualche misura di realizzare tutta la sua verità, rappresenta quel residuo irriducibile di male, che alla vita appunto attribuisce tanta parte del suo dolore. Dobbiamo pensare tuttavia che una tale restaurazione di valori morali nella vicenda della storia, che il diritto dirige tracciandone le vie di verità, sia più vasta e più profonda di quanto esteriormente appaia e che le misteriose energie dello spirito, operando nei tutti che costituiscono la società ed in particolare in alcuni cui più alta parla la voce della suprema verità, redimano il male che nella vita sociale si compie e questa interiormente restaurino nel suo proprio valore.</p><p class="paragraph" data-counter="53" id="p-53">Da quanto abbiamo detto fino ad ora appare chiara la irrealtà della coercizione meramente fisica, in quanto il fisico operare della società, se può stabilire un’esteriore posizione del soggetto, non può tuttavia mai per se stessa piegarne la essenziale libertà. La quale, ove riesca a realizzarsi nel significato suo proprio che è di adeguazione alla profonda verità della vita, si determina se mai nella considerazione del valore etico che in quella fisica posizione si esprime e quasi condotta e rafforzata nella sua decisione morale dalla comunione degli altri spiriti che quella hanno posto con un atto di amore. Resta cioè ancora e sempre libertà. Che se un tale processo spirituale dovesse definitivamente mancare, allora la indubbia rilevanza di quella posizione fisica dinanzi al colpevole non avrebbe altro significato che di un operare sull’oggetto, quale allora il colpevole sarebbe restato, su di un oggetto cioè per il quale sarebbe assurdo parlare di libertà.</p><p class="paragraph" data-counter="54" id="p-54">Perciò, si diceva, la coercizione sociale è irreale, efficace se mai su di un oggetto e quindi non costrittiva di un soggetto, il solo libero. Mentre essa, guardata non nel suo essere esteriore, ma nell’anima etica mediante la quale fu posta in essere nell’amore per la verità in tutti, ben lungi dall’essere una costrizione, null’altro è che la rilevazione della verità e libertà, la quale parla al soggetto, in apparenza costretto, dal profondo della sua vita. Finché una tale restaurazione morale non sia iniziata, la esteriore posizione non ha altro significato che di un’anticipazione, quasi spettacolo offerto di quel che la verità in concreto deve essere; quando un tale processo poi sia in isvolgimento, è la libertà e quindi la profonda soggettività che è in opera. Qui è la stessa verità che parla al soggetto dal profondo della sua coscienza e l’autonomia di questa voce non può essere messa in forse, perché essa appaia operosa al tempo stesso in tutti gli altri soggetti che vogliono eticamente. Onde nella così detta coercizione la costrizione si risolve, per far luogo alla libertà. Egualmente irreale è una coercizione nella fase, come si dice, potenziale, quando il diritto cioè si pone come esigenza al singolo e gli appare come recante in sé implicita, ove egli quella esigenza rigetti, la reazione sociale della sanzione. Irreale per la stessa ragione che ora s’è vista, in quanto il momento fisico riguarda soltanto il soggetto degradato ad oggetto e perciò non più libero, mentre la verità, che la esteriore coercizione propone, di cui tende a determinare una nuova più attenta considerazione, è per definizione libertà e spiritualità. Avvisando a quel primo momento, essa non può avere significato per un soggetto, il quale si senta soggetto e voglia la sua libertà; avvisando invece quel secondo momento, essa non è altro che la libertà che si afferma. Se mai si può vedere un momento tipico della così detta sanzione nel fatto che essa implica una più netta affermazione della verità in tutti, la quale è vista come possibile nel momento anteriore alla commissione dell’atto illecito; ed indica perciò, se pur ve ne sia bisogno e certo utilmente nel gioco pericoloso dei motivi empirici che premono sull’uomo e ne contrastano la affermazione spirituale, la serietà e costanza del diritto e potremmo dire della obiettiva e definitiva verità, che costituisce il valore della vita.</p><h2 class="title-2">Lo Stato nazionale </h2><p class="paragraph" data-counter="55" id="p-55">Siamo ora in condizione di dare una più compiuta definizione di Stato, che è del resto implicita in quanto abbiamo detto della vita sociale e del diritto. Infatti lo Stato è, nella sua essenza, società che si svolge nella storia attuando il suo ideale di giustizia. Per intendere la quale definizione, gioverà appunto richiamare quanto fu detto sulla vita etica che è processo dello spirito che realizza la sua verità, e sul significato sociale di una tale etica realizzazione, per cui il problema etico individuale ha un significato meramente provvisorio e in realtà sbocca necessariamente nel problema sociale, quello cioè che riguarda la realizzazione di verità in tutti e per opera di tutti; e ancora sulla legge etica, guardata sotto il profilo, che è il più suo, di una universale verità che dà valore e direttiva allo svolgimento della totale esperienza sociale, che è il diritto. Richiamo questo, senza che occorra qui svolgere quanto fu detto ampiamente, che permette di intendere ancor meglio la suddetta definizione dello Stato, al quale possono dirsi caratteristici tutti i momenti sin ora considerati separatamente e che esso realizza in unità nel suo concreto processo di vita, che è appunto diritto che si attua nell’azione, la quale realizza la profonda verità dello spirito, facendosi così la società nella storia veramente se stessa. Una tale definizione dello Stato però sarebbe incompleta, in quanto, pur rappresentando la verità profonda dell’esperienza statuale, non ne metterebbe ancora abbastanza in luce un momento caratteristico, dal quale non si può prescindere, se lo Stato si vuole pienamente intendere, il momento cioè della sua particolarità. Vero è infatti che lo Stato si pone accanto allo Stato, così come l’individuo particolare accanto all’individuo, sia pure in un rapporto, che avremo meglio agio di considerare in seguito, il quale ancora una volta postula una universale verità, onde il rapporto si possa risolvere nell’uno, pur vivendo ancora l’uno nel molteplice. Occorre cioè dare ora spiegazione razionale di questa caratteristica particolarità dello Stato, per cui esso pure è una espressione dell’universale, che non esaurisce compiutamente in se stesso; per cui esso, pur essendo essenzialmente società, pur proponendo nell’esperienza di molteplice che lo costituisce la tipica esigenza universale, non esaurisce tuttavia in sé l’esperienza spirituale universale, ma entra esso pure a costituirla come elemento di un rapporto. Chiarificazione della caratteristica particolarità dello Stato, che, se assume il suo maggior rilievo in ordine al problema fondamentale della società umana universale e del suo diritto, tuttavia è già indispensabile porre ora, per intendere quel che lo Stato è, come una premessa necessaria degli ulteriori svolgimenti di questo corso. Lo Stato, da questo punto di vista e senza alcuna pretesa di esaurire il problema, che sarà ripreso poi più ampiamente, si presenta caratteristicamente come uno nato dal molteplice e che nel molteplice ancora si risolve, in questo del tutto coerente all’essenza già esposta della vita sociale, mentre poi la unità che lo caratterizza non rappresenta il termine ultimo dell’esperienza sociale, ma a sua volta un elemento del molteplice, che ha bisogno ancora di essere unificato, pur restando nella sua tipica molteplicità. Un tale elemento della esperienza sociale universale ha naturalmente come sua caratteristica di non essere già elemento irriducibile, ma esso pure frutto di una sintesi spirituale, che del resto avrà espressioni nuove ed interessantissime nello stesso processo, onde la totale esperienza sociale si compie, e alla quale lo Stato partecipa come uno molteplice. Or di questa caratteristica particolarità dello Stato bisogna indicare la ragione e le forme tipicamente espressive; senza un tale chiarimento ci resterebbe oscura la stessa realtà dello Stato e poi tutta intera l’esperienza, come si dice, internazionale. Ora la ragione della particolarità dello Stato, è nella stessa ragion d’essere di ogni particolare che costituisce, nella sua particolarità, espressione concreta dell’universale valore il quale si fa attraverso appunto il processo per cui ogni particolare, senza perdere il suo particolare, attinge l’universale.</p><p class="paragraph" data-counter="56" id="p-56">Ciò che è vero poi per gli individui singoli; ciò che è vero per il processo, in forza del quale l’individuo assurge allo Stato, che, come vedremo, è una complessa esperienza, per cui, attraverso forme sociali tutte particolari e sempre più vaste, si passa dalla individualità singola all’universale dello Stato; ciò che è vero infine per il processo attraverso cui si passa dallo Stato alla comunità internazionale, nella quale ancora una volta, come vedremo, si ritrovano esperienze sociali intermedie fra la molteplicità degli Stati e la unità sociale universale. Caratteristica di ciascuno di questi particolari organismi è appunto di non essere essi meramente particolari, ma di esprimere tutti l’universale, il quale si attinge gradualmente in essi in quanto essi son posti come in una gerarchia che appunto man mano l’universale realizza più largamente. Appare chiaro da questo che nello Stato, inteso appunto come un aggregato sociale fra altri, nasce il problema dei suoi rapporti con tutti questi, cosa di cui ci occuperemo nell’ultima parte del corso. Intanto è urgente distinguere un momento assoluto che corrisponde al valore universale dello Stato ed un momento relativo o storico che corrisponde alla forma particolare nella quale l’universale in esso si realizza. Momento assoluto dello Stato è la suprema legge etica del mondo dell’azione, che costituisce il valore e la direttiva concreta di sviluppo della totale esperienza sociale e della quale ogni Stato, nella sua particolarità, è più o meno compiuta espressione. Per cui un tale momento assoluto non è possibile cogliere a se e quasi nettamente distinto da quel particolare, il quale è appunto particolare dell’universale, onde nella tipica essenza storica dello Stato vive l’universale che esso realizza. Ora, per intendere meglio la natura di questo particolare, bisogna attendere gli svolgimenti preannunziati al termine del corso.</p><p class="paragraph" data-counter="57" id="p-57">Ma intanto si può e si deve dire che la particolarità caratteristica dello Stato risulta basata su di un momento quantitativo, per cui nello Stato immediatamente si svolge e si ordina un settore dell’esperienza sociale, pur dovendosi avvertire subito che per gli immancabili rapporti tra Stati una tale distinzione di settori dell’esperienza sociale è del tutto provvisoria; su di un momento di relatività in ordine al sistema di giustizia che ciascuno Stato realizza; ed infine sulla caratteristica efficacia centripeta che lo Stato esplica tra tutte le forme di esperienza sociale.</p><p class="paragraph" data-counter="58" id="p-58">Sotto il primo profilo basterà avvertire che, allo stato della nostra interessante esperienza storica, dire Stato significa dire particolarità, nel senso che esso si limita, come si diceva, ad un settore dell’esperienza sociale, onde le idee ricorrenti di uno Stato universale<sup><a href="#curatornote-29" id="curatornote-ref-29">[29]</a></sup> o sotto il nome di Stato presentano una esperienza sociale che ancora sorge da particolari esperienze, e quindi statuali nel senso nostro, o costituisce un mero ideale astratto senza razionale giustificazione, o con quella sola molto modesta, di presentare in forma eccessiva la solo giusta esigenza immediatamente evidente di un ordinamento totale nella vita sociale. Certo è, senza volersi formalizzare, che la realtà corrispondente al concetto di Stato è quella di una tipica esperienza, particolare nel totale processo sociale dell’umanità; esperienza particolare che, fra tutte le altre pensabili, si caratterizza per gli elementi che stiamo per enunciare e che meglio appariranno chiari quando verranno enunciati i rapporti fra questi.</p><p class="paragraph" data-counter="59" id="p-59">Sotto il secondo profilo bisogna tener presente che, mentre ogni Stato tende a realizzare l’universale ideale di giustizia, tale assoluta legge di verità realizza appunto nel suo essere particolare e quindi in un suo ordinamento storico, in un suo, del resto mutevole, sistema di diritto, quel diritto positivo vigente di cui parlano giuristi, che rappresenta la storica incarnazione dell’universale giustizia ed è in perenne intima rivoluzione onde c’è dato riconoscere, al di sotto di esso, la più profonda sua verità, il così detto diritto naturale, che preme per essere riconosciuto e fatto valere. Cioè in conclusione la particolarità dello Stato è data con la sua particolare intuizione di giustizia, la quale, perennemente mutandosi, rappresenta l’esperienza storica che realizza, in un incessante processo, la verità universale<sup><a href="#curatornote-30" id="curatornote-ref-30">[30]</a></sup>. Sotto il terzo profilo, che è come l’espressione di quei primi due, lo Stato si presenta come la società particolare, la quale, secondo quanto ha posto in luce il <span about="https://w3id.org/moro/enoam/data/220002/v1/mention-103" class="mention person" id="mention-103" property="dcterms:references" resource="https://w3id.org/moro/enoam/data/giorgio-del-vecchio" typeof="deo:Reference">Del Vecchio</span><sup><a href="#curatornote-31" id="curatornote-ref-31">[31]</a></sup>, si distingue per l’efficacia massima della vocazione verso l’unità che essa realizza e che costituisce ragion d’essere della sua vita; per cui si può dire che lo schema ideale dei rapporti che costituiscono la sua tipica forma di giustizia è l’ideale di verità più valido e più efficace tra tutti quelli che possono essere proposti dai singoli o da altre organizzazioni sociali. Cioè a dire la forza centripeta, rappresentata dalla universale verità, che in ogni coscienza individuale vibra e che in ogni esperienza sociale si propone in concreto come determinante il processo dello spirito, realizza il massimo possibile della sua operazione efficace nella forma storica rappresentata dalla realizzazione dello Stato.</p><p class="paragraph" data-counter="60" id="p-60">Ora qui si distingua bene. Perché può in concreto un sistema storico di giustizia e quindi una particolare esperienza statuale non essere fornita di una tale efficacia; quello è allora uno Stato in rivoluzione ed anzi propriamente di quello Stato un altro ha preso il posto, il quale sarà Stato fino a che realizzi appunto in sé questo <em>maximum </em>di efficace vocazione all’unità, la quale quindi, definendo l’ideale dello Stato, si presenta davvero come una sua veramente valida caratteristica. Ciò vuol dire che lo Stato nella totale esperienza giuridica rappresenta l’aggregato cui spetta il compito, ed al quale correlativamente inerisce la possibilità, di rappresentare, fra tutte, la più energica vocazione all’unità e perciò coordinatrice di tutte le altre, come meglio vedremo poi.</p><p class="paragraph" data-counter="61" id="p-61">Quante volte una tale possibilità in concreto manchi, che corrisponde al premere del diritto naturale sul diritto positivo e cioè al decadere della coscienza della validità di un sistema di diritto, quante volte quindi lo Stato abdichi alla sua privilegiata posizione di suprema responsabilità sociale, quello Stato è morto. Ma correlativamente un altro Stato è sorto, perché lo Stato non può morire; e cioè altre forze sociali esprimenti un più giusto e perciò storicamente efficace ordinamento giuridico si saranno fatte Stato. Se poi volessimo intendere la ragione per cui, tra tutte le esperienze sociali, quella dello Stato sia la più positiva ed efficace, potremo pensare che tale è lo Stato, perché rappresenta il più perfetto equilibrio tra universalità e particolarità, e perciò, di fronte agli aggregati minori che esso comprende, si pone con l’istanza di dominio caratteristica della sua più larga realizzazione dell’universale, mentre di fronte agli altri, che lo Stato comprendono o ad esso si giustappongono, esso rivendica la forza viva ed operosa della sua particolarità.</p><p class="paragraph" data-counter="62" id="p-62">Lo Stato, nella sua tipica particolarità, si pone come Nazione. Lo Stato nazionale è appunto lo Stato nella sua concreta storicità, nel volto, per dir così, che esso assume per il suo costituire non già astratta esperienza sociale universale, ma una concreta esperienza limitata ad un settore della vita sociale, caratterizzata da uno storico ideale di giustizia, efficacemente operante per l’attuazione di questo. Cioè a dire lo Stato, in quanto vive nella sua concreta particolarità, ha un volto inconfondibile, con il quale appunto l’esperienza sociale necessariamente si realizza. Tra l’astratta vita sociale e la concreta vita dello Stato c’è appunto questo fondamentale divario, per cui quella non ha e questa invece ha una sua fisionomia particolare; per cui in quella si presentano uomini astratti, in questa uomini che vivono nella storia e restano inseriti nel tutto con le caratteristiche proprie della particolare esperienza umana di ciascuno, dalle quali poi risulta quella fisionomia storica che è caratteristica dello Stato. Vana questione è, se, come si dice comunemente, sia la nazione, cioè un gruppo omogeneo nel senso spirituale, a creare lo Stato ovvero lo Stato, nella sua concreta operazione storica, a dar volto e coscienza di nazione al popolo che ne costituisce la sostanza vitale. Distinguere nazione e Stato è impossibile, perché come è ormai chiaro, la nazione è la stessa storicità dello Stato che vibra poi nella coscienza dei cittadini e che è perciò immanente alla definizione di Stato come particolare-universale. Vero è che lo Stato si pone come nazione, cioè come tipica unità di determinato contenuto. Non è la nazione che crea lo Stato, perché la nazione è sempre Stato, anche se sembri sfornita di quelle caratteristiche di sovranità che dello Stato son proprie; che se è vero che solo i valori hanno significato, quella coscienza e volontà di unità è già Stato e non tarderà, malgrado l’opposizione e l’oppressione, a porsi nelle caratteristiche proprie esteriormente di quello. Che se poi lo Stato non è nazionale, non è veramente Stato, ma momento negativo e provvisorio dell’esperienza sociale, perché sfornito di quelle caratteristiche di una unità veramente sentita e storicamente operante, senza della quale il suo compito proprio non potrebbe venire assolto. Senza naturalmente schematizzarsi in un formalismo assolutamente inammissibile quando si parla di nazione; formalismo che impedisce di vedere una nuova nazione e una nuova coscienza nazionale sorgere composta da frammenti di altre nazionalità, che si compongono in una nuova veramente valida superiore unità. D’altra parte neppure esatto è dire, benché qui veramente si tratti di una espressione impropria, che lo Stato crea la nazione, perché la nazione non è come risultato temporalmente distaccato dall’educazione formativa dello Stato, ma è la sostanza stessa del vivo processo per cui lo Stato è, facendosi come unità viva nella molteplicità; si intende nelle forme particolari di cui abbiamo parlato<sup><a href="#curatornote-32" id="curatornote-ref-32">[32]</a></sup>.</p><p class="paragraph" data-counter="63" id="p-63">Nella dottrina comune, accentuando più vivamente l’uno o l’altro, si prospettano come elementi costitutivi, di cui la nazione risulta, la razza, la cultura, la lingua, la religione, la tradizione, le aspirazioni storiche, e si rileva che essi possano, quando a quando, mancare in parte, venendo ciascuno di questi elementi sostituito nella sua efficacia da un maggior vigore degli altri. In effetti, possono essere individuati in generale gli elementi che condizionano la specifica particolarità caratteristica dello Stato e ne son poi in certo modo la conseguenza; in definitiva cioè le forme espressive della tipica inconfondibile unità realizzantesi nella storia, che è lo Stato. La razza è l’elemento biologico che, creando particolari affinità, condiziona l’individuazione del settore particolare della esperienza sociale che è il primo elemento discriminativo delle particolarità dello Stato. La lingua, tipica espressione di spiritualità, concretandosi secondo una particolare vocazione storica, rappresenta essa pure elemento di differenziazione ed insieme di unità. Così il vivere misticamente le idee di verità sul mondo e sulla vita, che è la religione; così ancora la comunione del passato e delle aspirazioni storiche dell’avvenire. In tutti questi elementi caratteristicamente si coglie questa duplice esigenza, senza la quale non si intenderebbero, l’esigenza della discriminazione e quella dell’unità, le quali corrispondono a quella natura di particolare universale, che abbiamo visto essere propria dello Stato. In effetti questo, nell’atto che si concreta storicamente secondo la sua particolare vocazione, si distingue per la sua particolarità data dalla razza, dalla lingua, dalla religione, dalla storia e dalle aspirazioni etiche e politiche, mentre siffatti elementi in tanto importano una discriminazione e costituiscono la vivente sostanza particolare dello Stato, in quanto essi, nell’ambito di quello, rappresentino quella unità viva e spontanea, che tanto più efficace è, secondo quanto abbiamo visto, quanto più riesce ad essere principio di distinzione e quindi di raccoglimento in unità; pur senza ridursi a separazione, che negherebbe poi la profonda verità della esperienza sociale. Così l’essenza nazionale dello Stato si ricollega a quella tipica posizione sopra prospettata, per cui esso rappresenta il perfetto equilibrio tra universalità e particolarità. Possiamo ora dire che un tale equilibrio si esprime in concreto nella sua nazionalità, che, escludendo le più vaste esperienze in cui non valga la viva ed efficace unità che la caratterizza, limita l’esperienza statuale in tali confini, dove essa appunto, per questa spontanea vocazione all’unità, possa realizzarsi con il massimo di efficacia, che è propria dello Stato. Dal che risulta chiaro come i singoli momenti, che si assumono costitutivi della nazionalità, possano di volta in volta venir meno, pur che resti tuttavia quella che è l’anima di tutti, cioè la viva e spontanea vocazione di unità che agevolmente si realizza, rendendo possibile allo Stato la attuazione del suo proprio compito etico-sociale. Dal che appare pure come l’esperienza dell’uno che vive come molteplice nella caratteristica nazionalità dello Stato ponga l’esigenza di quella coscienza nazionale, senza della quale la nazionalità, ridotta obbiettiva, sarebbe un nulla. Perciò fu detto esattamente che non i singoli elementi costitutivi siano essenziali, ma la coscienza dell’unità nazionale. E l’unità è unità, solo in quanto coscienza di unità.</p><h2 class="title-2">Elementi costitutivi dello Stato</h2><p class="paragraph" data-counter="64" id="p-64">La dottrina generale dello Stato, come pure le scienze particolari che di questo si occupano dal punto di vista sociologico, giuridico o strettamente politico, sogliono definire analiticamente lo Stato, presentandone tre elementi costitutivi, cioè il popolo, il territorio, la sovranità<sup><a href="#curatornote-33" id="curatornote-ref-33">[33]</a></sup>. Gli sviluppi di tale dottrina dimostrano poi che si tratta di una distinzione empirica, là dove entrano, posti sullo stesso piano e quasi presentati come parti da sommare per costituire il tutto, quelli che in realtà altro non sono che momenti ideali, i quali contrassegnano la unitaria profonda realtà dello Stato, quale noi siamo venuti delineandolo e come meglio chiariremo fra poco. Distinzione empirica di significato prevalentemente politico, come si può intendere agevolmente, avendo presenti alcuni interessanti punti di vista fatti valere da tale dottrina. Ci si accorge infatti, compiendo questo esame, che più che tendere a definire il significato essenziale di tali elementi, per cogliere il concetto di Stato, in realtà si finisce per porre una questione di discriminazione, per determinare quali caratteristiche debbano avere tali elementi, perché ci si possa ritenere in presenza di una organizzazione politica il più possibile rispondente all’idea di Stato. Si tende cioè in molti Autori ad impostare per esempio la questione della consistenza del popolo, della materiale estensione del territorio, che dev’essere per giunta, come ritengono i più, sede fissa e non occasionale, a determinare nelle sue esteriori caratteristiche quella tipica sovranità, quella speciale posizione di comando, che sembri meglio corrispondere alle esigenze della categoria dello Stato. Ma, come sia di ciò, a parte le riserve già fatte sul carattere empirico della distinzione, nella sua pretesa di presentare come entità separabili quelle che sono solo note concettuali di una unica realtà, non si può disconoscere l’utilità del richiamo, contenuto in tale analitica definizione a quei caratteri essenziali dello Stato, che sono impliciti del resto in quanto noi stessi siamo finora venuti dicendo, e cioè della socialità, storicità, ed eticità dello Stato. Ora, o che si parta dalla definizione da noi data, che lo Stato presenta come svolgimento etico-sociale secondo una storica intuizione di giustizia, o che ci si rifaccia alla individuazione corrente dei tre elementi costitutivi dello Stato, si giunge in fine sempre alla medesima conclusione, perché in quella definizione sono implicite le note caratteristiche espresse poi nella dottrina degli elementi costitutivi dello Stato, ed in questa agevolmente si ritrova quella profonda unità e sostanziale compenetrazione, per cui gli elementi appunto si risolvono in una individuazione dei caratteri essenziali della esperienza sociale che chiamiamo Stato. Richiamando ora quanto fu detto già nel corso della precedente esposizione, e confermandone la validità in relazione al contenuto degli elementi costitutivi, possiamo chiarire appunto che lo Stato è essenzialmente socialità (popolo), storicità (territorio), eticità (sovranità). Affrettiamoci però subito ad avvertire che la vera essenziale anima dello Stato è la sua socialità, e che storicità ed eticità sono modi di essere di quella, nella quale pertanto, intesa nel suo vero significato, compiutamente si risolvono. Lo Stato è essenzialmente popolo, perché è, come abbiamo visto, essenzialmente società e società vuol dire pluralità di particolari, ai quali si presenta il richiamo dell'universale valore etico che essi realizzano, e perciò immancabile la vocazione all’unità. Lo Stato quindi è sviluppo del molteplice umano, pensato, come è in effetti, fornito di valore ed aperto all’infinita varietà di azioni corrispondenti tutte al profondo significato della vita umana. Onde a ragione si avverte in quella dottrina degli elementi costitutivi, parlando di popolo, che esso non è massa amorfa data sul piano puramente quantitativo, ma è da pensare nel senso qualitativo e cioè fornita di valore, avente una caratteristica fisionomia spirituale che è espressione della eticità ed umanità della esperienza sociale presa in considerazione, venendo così chiarito il significato umano ed etico della società che si fa Stato e quindi della stessa esperienza statuale.</p><p class="paragraph" data-counter="65" id="p-65">Dopo quello che poi abbiamo avvertito a proposito del carattere necessariamente storico e particolare che lo Stato assume, in quanto immediatamente limitato ad un settore dell’esperienza, concretantesi in un particolare ordinamento di giustizia che esso impone nel modo più efficace come strumento di elevazione all’unità, non ci stupisce di trovare l’elemento della territorialità dello Stato, che per noi appunto equivale alla indicazione della essenziale storicità dell’esperienza sociale, che del resto è implicata; nel modo più naturale, nello stesso concetto di società. Perché, quando si lasciano da parte le astrazioni che pur sono talvolta necessarie per intendere la realtà, è chiaro che la società è sempre molteplicità di uomini che vivono nella storia, e quindi nell’esperienza del particolare, il proprio universale valore. Ora, proprio il parlare di territorio, vale a rendere più viva l’idea della concreta immanente storicità dello Stato; la quale anzi assume un più netto e perspicuo significato, avuto riguardo appunto alla caratteristica particolarità dello Stato, già da noi messa in luce, di essere cioè esperienza sociale ordinantesi, limitata però ad un solo settore della possibile esperienza sociale universale e determinata per lo più alla stregua di un confine territoriale, per il limite di un ambiente geografico, pel quale non si può dare razionale giustificazione del perché sia così e così esteso o conformato e non in altro modo. Ora, se il territorio segna il limite di estensione dell’esperienza sociale dello Stato, se, limitandosi nei suoi confini, lo Stato riesca a realizzare quella perfetta sintesi di particolare universale di cui abbiamo parlato e che costituisce condizione per la sua specialissima efficienza storica è chiaro che lo Stato è essenzialmente territoriale, che esso cioè ha tutta la sua specifica storicità fondata sul limite territoriale, che è condizione essenziale, perché esso sia quella particolarmente operante realizzazione di unità, per cui esso è Stato e si distingue nettamente da tutta la restante esperienza sociale. Possiamo dire che il territorio è condizione per la specifica storicità che caratterizza lo Stato e che ha perciò un significato particolare con riguardo alla natura propria di esso e diverso perciò da quello che assume nell’individuo isolato o raggruppato in altri enti non essenzialmente territoriali, nei quali casi esso è pura e semplice condizione ed espressione della necessaria storicità dei soggetti isolati o raggruppati fuori dello Stato.</p><p class="paragraph" data-counter="66" id="p-66">Infine la sovranità dello Stato richiama l’ultima nota caratteristica, implicita nella nostra definizione, della essenziale eticità dell’esperienza sociale che si compie nello Stato. La quale, è appena necessario accennarlo, esprime il farsi dello spirito umano secondo la sua legge di verità, la quale, guardata sotto il profilo sociale, ci si presenta come giuridica. In questo senso, parlare di Stato, significa presentare uno svolgimento dello spirito che attua continuamente in sé la propria legge. E quale connessione vi sia, anzi propriamente identificazione, tra questa legge senza la quale non è possibile società che si ordini e quindi Stato, e l’idea di un comando sociale inderogabile, implicita nel concetto di sovranità, non c’è bisogno di avvertire. Mentre occorre accentuare il significato etico della sovranità caratteristica dello Stato, ad evitare il rischio di scambiare il comando sociale con un fenomeno di materiale pressione operata fra i soggetti in società, e quindi come oppressione dei tutti sul singolo. Molto in questa materia sarà chiarito a proposito dello specifico tema della autorità e libertà, ma intanto già adesso occorre dissipare l’equivoco, anche per giustificare la posizione cui stiamo per pervenire, per cui lo Stato sarà definito come ente essenzialmente sovrano e quindi etico. Occorre pure intendersi su quel che si dice, quando si parla di sovranità in sede di dottrina generale dello Stato, e cioè che essa sia il comando rivolto dalla società, pensata unitariamente, a ciascun singolo che la compone; onde lo Stato viene guardato come una piramide il cui vertice, da cui il comando inderogabile della sovranità parte, rappresenta veramente l’essenziale, mentre vien lasciata fuori considerazione tutta la ricca e varia esperienza in cui il comando vive e per determinare la quale esso è necessariamente posto, con la conseguenza di perdere, quasi inconsciamente, l’idea più comprensiva e vera dello Stato come totalità dell’esperienza sociale che si svolge secondo la sua legge e di ridurre perciò quello a puro comando, al solo momento della società sovrana<sup><a href="#curatornote-34" id="curatornote-ref-34">[34]</a></sup>. L’equivoco, il più delle volte, sarà più nell’espressione che nella sostanza delle idee; tuttavia ci sembra opportuno dissiparlo.</p><p class="paragraph" data-counter="67" id="p-67">Vero è che, se lo Stato è, come stiamo per confermare, una tale esperienza sociale diffusa in cui la legge si realizza, suo momento essenziale è la sua caratteristica potestà, quel vertice della piramide appunto, dal quale si svolge, per farsi concreto, il supremo criterio determinante dell’ordine di quella esperienza. Questo momento essenziale del processo spirituale dello Stato merita certo attenta e distinta considerazione, ma appunto come momento distinto di un più completo processo, nel quale esso vive in concreto e nel quale attinge il suo pieno significato. Ed è urgente perciò, avuto riguardo a questo concreto vivere della legge nell’intera esperienza sociale statuale, rivendicare la complessità dello Stato, che non si esaurisce affatto nel suo puro momento potestativo, e a tutta quella estendere l’essenziale qualità di sovranità o eticità, la quale dà allo Stato il suo significato più profondo. Ad intendere il quale gioverà ricordare quello che si è detto a proposito della legge etica, di cui il diritto, come norma etica sociale, è fondamentale espressione, che cioè essa è la profonda verità e quindi criterio assoluto di validità di ogni svolgimento nella vita dello spirito. Tanto che si è parlato di una caratteristica essenziale libertà che si realizza nel vivere secondo la legge, e cioè secondo la propria vera vocazione umana, dove libertà non significa capriccio bensì, pienezza ed indipendenza dell’essere in quanto è compiutamente se stesso. Onde è chiaro che siffatte caratteristiche si riproducono quando si passi dalla provvisoria considerazione del singolo alla veramente reale considerazione del tutto in cui è inserito, e perciò dal punto di vista dell’etica individuale a quello dell’etica sociale, avvertendo che lo Stato è appunto realizzazione dell’immanente eticità di una esperienza sociale limitata. Bisogna concludere allora che, come il vivere nella legge dà valore allo sviluppo della vita del singolo, e questa si presenta per essa come libera e fornita di una suprema dignità umana, così pure è per il vivere della società intera nella sua legge, che è appunto lo Stato. Il quale, in tutta l’estensione dell’esperienza sociale che lo costituisce, nella legge che esso realizza ponendosi come esperienza sociale eticamente ordinata, reca in sé una immanente legittimazione, per la quale l’esperienza dello Stato è da ritenersi assolutamente libera nel senso etico della parola, fornita di dignità umana, per cui la vita è nello Stato, come esperienza giuridicamente ordinata, completamente se stessa. In questo senso è da intendere, a nostro avviso, la sovranità dello Stato, mentre il limitarla all’esigenza ideale proposta fuori dall’atto spirituale concreto in cui il comando vive, o tanto peggio come puro gioco di forze materiali ed espressioni di potenza, oscurerebbe l’essenza dello Stato, al punto che la sua qualificazione di ente sovrano o non direbbe nulla o di più indurrebbe in errore. È da escludere perciò l’idea che sovranità sia espressione di mera potenza, perché, a nostro avviso, l’idea di Stato è indissolubile dall’assunto di un ordine e di una verità da realizzare, sicché l’esperienza sociale, perché eticamente regolare in quanto si fa Stato, ha in sé l’assoluto valore di quello che è umano. Perciò giustamente si parla in tema di sovranità dello Stato, e tuttavia sempre limitando la considerazione al momento puramente potestativo di questa, di un essenziale <span about="https://w3id.org/moro/enoam/data/220002/v1/quote-1" class="quote" id="quote-1" typeof="doco:TextChunk">«superiorem non recognoscere»</span><sup><a href="#curatornote-35" id="curatornote-ref-35">[35]</a></sup>, che poi è richiamo a tale assoluta validità, la quale è criterio del valore di sé medesima e non può ammettere di essere giudicata da un altro punto di vista, perché il proprio, quello etico, è per definizione criterio assoluto. Perciò non è possibile alcuna direttiva di sviluppo diversa da quella indicata dalla legge che si realizza nello Stato, ciò che spiega l’esclusività ed assolutezza del comando sociale di cui parla la dottrina, mentre tale validità ha significato pure per le altre forme di esperienze sociali che si organizzino in altri Stati, di fronte ai quali lo Stato pone la pretesa della non interferenza nella propria sfera d’azione, che è poi da un altro punto di vista affermazione ancora dell’assoluta validità della propria caratteristica esperienza etica. S’intende poi bene, c’è bisogno appena di avvertirlo, che il supremo controllo di questa validità è nello stesso criterio della eticità, e cioè che una tale validità assoluta dell’esperienza sociale nello Stato è condizionata dalla sua effettiva rispondenza alla verità della legge etica. In definitiva è solo ammissibile un autocontrollo, per cui la verità vale assolutamente, in quanto sia realmente verità e cioè compiutamente coerente a se stessa. Ciò va avvertito, tenuto conto dell’esperienza storica e delle caratteristiche particolarità dello Stato che realizza, come si diceva, un suo sistema di giustizia. Attuazione perciò storicamente mutevole, ma pur sempre nella forma di questo autocontrollo, per cui la verità si giudica da se stessa e misura nella storica concretezza la reale sua adeguazione all’assoluto valore. Rivoluzioni e guerre, come vedremo, sono forme di questo autocontrollo, per il quale si svolge la storia; per queste fondamentali crisi dello Stato è chiaro che, benché l’istanza di critica e di rinnovamento parta da altri, dai singoli i quali si assumano migliori interpreti del criterio di verità da far valere o da altre esperienze statali, esse son sempre determinate da una suprema verità che vuol farsi strada contro una sua precedente incompiuta determinazione storica e perciò tuttavia nella sfera dell’eticità, senza smentire quindi l’affermata sovranità dello Stato nel suo significato più vero.</p><h2 class="title-2">La sovranità dello Stato</h2><h3 class="title-3">Potere giuridico sovrano</h3><p class="paragraph" data-counter="68" id="p-68">Dobbiamo ora studiare particolarmente quel momento della vita dello Stato, che corrisponde alla sua sovranità, così come l’intende la dottrina comune. Abbiamo già avvertito che, mentre è inesatto esaurire quella del tutto nel suo momento potestativo, lasciando fuori considerazione la varia esperienza in cui il comando è vissuto in concrete volizioni e si realizza così l’ordine sociale, è invece legittimo considerare nel suo caratteristico significato e poi nella sua tipica funzione il momento della sovranità pura o momento potestativo dello Stato. Va pure avvertito, così sulla soglia del tema, che si tratta solo di un momento e non già di una realtà concretamente separata da un’altra, quasi che lo Stato sia per un lato comando, e per un altro, del tutto distinto dal primo, azione concreta <em>sub lege </em>nell’attuazione dei diritti subiettivi e degli obblighi. Ancorché questo possa apparire esatto, tenuto conto, per esempio, dell’esistenza di organi dello Stato, di soggetti cioè, quali tipicamente il legislatore ed il giudice, i quali vogliono ed operano solo per affermare o riaffermare la legge, in realtà le cose stanno diversamente, perché un tal volere la legge soltanto ha, tutt’uno con l’azione concreta eticamente ordinata, in quanto la prepara e la rende possibile. Questo va detto per la verità delle cose, e ad evitare di tirarsi addosso l’accusa di prospettare un’astratta volizione della legge, ponentesi autonoma di fronte alla sola veramente concreta volizione della legge nella particolare situazione storica. Accusa invece ingiustificata, appunto per quanto abbiamo osservato ora circa la sostanziale indissolubile unità che lega la volizione dell’universale alla volizione dell’universale nel particolare, in vista della quale è posta e nella quale compiutamente si risolve. Detto questo, ci sia consentito studiare distintamente tale momento di pura sovranità dell’esperienza statuale, per intenderne il profondo significato e chiarire così nei suoi aspetti più vivi l’essenziale eticità dello Stato.</p><p class="paragraph" data-counter="69" id="p-69">Guardato così distinto, tale momento si risolve appunto nel complesso delle volizioni della legge riferibili a tutti i soggetti che compongono l’organismo sociale, nel complesso degli atti spirituali che quella pongono e ne affermano l’assoluta validità in vista della situazione concreta in cui essa deve valere, vorremmo dire, come se questa fosse presente, ad essa congiungendosi in ideale continuità nella immancabile prosecuzione dell’azione storica secondo la legge. O che la si veda divenuta norma dell’azione concreta e quindi ad essa immanente come suo valore, o che la si guardi in se stessa, nell’attesa e nella preparazione dell’azione, nella cui concretezza la distinzione è destinata a risolversi, pur restando, come è chiaro, sempre la legge criterio del valore dell’azione concreta e quindi espressione della libertà e della sovranità di quella esperienza. Ma quando si è detto legge, con l’innegabile vantaggio di dar rilievo al carattere obiettivo che è caratteristico del valore, il quale è veramente indisponibile da parte di ciascun soggetto, bisogna poi affrettarsi a chiarire che la legge è posta necessariamente nell’atto spirituale del soggetto, è cioè essenzialmente legge dell’azione e vivente nella libertà. Tali atti spirituali, nei quali si vuole la legge, sono attribuiti a tutti i soggetti dell’esperienza sociale e non solo a colui il quale si trova nella situazione concreta a dover volere secondo il valore. Anzi è questo il momento caratteristico della giuridicità e quindi della sovranità dello Stato, che cioè a porre la legge siano tutti i soggetti della solidarietà universale dell’ordine giuridico, e non solo quello concretamente interessato, che è chiamato a porre in essere l’azione. Perché caratteristica essenziale della socialità è il cointeresse ideale di tutti all’azione, cui non si sia invece concretamente interessati, sicché la posizione dell’uno si moltiplica diventando la posizione di tutti, l’esigenza dell’uno di vivere secondo la verità diventa esigenza di tutti, e sorge tale caratteristica sintesi di atti spirituali di tutti i soggetti, i quali sono appunto insieme disinteressati ed interessati, e l’azione puntuale sentono in certo modo come propria, in quanto in essa è in gioco l’universale. Interesse in cui convergono naturalmente tutti i soggetti, i quali vogliono sì l’universale, ma non già perché resti tale, che sarebbe come annullarlo, ma perché dia luce di verità alla azione concreta.</p><p class="paragraph" data-counter="70" id="p-70">Come una tale caratteristica volizione accompagni e determini, per così dire, nel suo processo di svolgimento, tipico della vita dello Stato, l’azione che è appunto <em>sub lege,</em> è cosa che vedremo meglio più in là. Ma intanto sin da ora, per definire nei suoi momenti essenziali la suprema potestà dello Stato, giova osservare che essa rappresenta l’essenza potestativa, e cioè il valore puro delle complesse situazioni della vita storica da definire regolari, perché coerenti alla legge, e ciascuna espressione di diritto subiettivo o di obbligo, che vuol dire poi di legge fatta norma del particolare. Ciò vale a chiarire, cosa d’indubbia importanza per definire il significato dell’essere del singolo nella società e del subirne la forza operante, che il comando sociale non è alcun che di essenzialmente diverso dalle situazioni che i singoli assumono, ma in queste compiutamente si trova e se ne distingue solo in quanto contrassegni tipicamente quel momento normativo che è implicito in ogni situazione del singolo nell’ambito sociale, per cui il comando sociale si risolve in auto-comando etico, in legge posta cioè dall’io più profondo della persona, di fronte alla quale non è dato parlare di supina soggezione, neppure se si presentino come volenti insieme l’universale altri soggetti. L’universale infatti è tale, che risolve qualunque opposizione, nell’atto che si afferma come legge comune a tutti, in tutti presente, con assoluta spontaneità ed insieme assoluta indisponibilità. Che poi tale volizione del puro universale, tutta protesa, come abbiamo visto, verso la volizione del particolare, nella quale soltanto essa attinge la sua vera vita, abbia valore potestativo e quindi determinante di fronte a questa, quasi di condizione preliminare all’ordinarsi dell’esperienza nella sua legge, è comprensibile agevolmente, perché qui è veramente in gioco l’universale, con la sua ineliminabile pretesa di valere e con il suo immancabile significato di norma che spinge la realtà ad ordinarsi secondo la sua legge; mentre la compresenza concorde di tutti i soggetti nella volizione dell’universale, espressione concreta dell’indisponibilità del valore da parte di tutti, rappresenta il richiamo efficace del valore al fatto, perché, rinunziando alla possibilità di essere nella mera particolarità, che è in realtà annullarsi, voglia essere come particolare nell’universale e quindi come fatto che incarna il valore. Né c’è bisogno d’avvertire, dopo quello che si è lungamente esposto, che un tale prospettare il valore al fatto per richiamarlo alla sua profonda vocazione, non ha, pur in questa funzione determinante che impegna allo sforzo di un’ardua conquista mostrata come ineliminabile, nessun significato di dura costrizione, perché esso è vocazione alla libertà. La compresenza dei soggetti in ogni volizione concreta, nella quale essi, volendo con il soggetto puntuale l’universale, ne aiutano e sorreggono lo sforzo per vivere la verità, è veramente alta espressione di solidarietà nell’affermare la libertà come suprema conquista della vita. Ma quale sia propriamente la posizione del singolo, la cui volizione lo impegna alla conquista della sua vera umanità, di fronte allo Stato, che accompagna con interesse ansioso la sua grande prova, apparirà più chiaro, dopo che sia stato trattato il problema della cosiddetta personalità giuridica dello Stato e del rapporto che appunto intercorre tra collettività e singolo.</p><h3 class="title-3">Lo Stato come persona giuridica</h3><p class="paragraph" data-counter="71" id="p-71">Anche per questo problema, giova partire dalle comuni posizioni della dottrina generale dello Stato nella quale esso è tra i più dibattuti<sup><a href="#curatornote-36" id="curatornote-ref-36">[36]</a></sup>. Giova avvertire pure che per ora lo guarderemo limitandolo a questo momento della sovranità pura, benché esso abbia significato anche sotto il profilo del più largo concetto già esposto di sovranità dello Stato, in ordine al tema soprattutto dei rapporti tra gli Stati, che costituirà oggetto dell’ultima parte di questo corso. In fondo il problema della personalità giuridica dello Stato, guardato sotto questo più ristretto profilo, si risolve nel domandare, se la collettività che vuole l’universale accanto al singolo e per il singolo abbia una sua unità per cui davvero possa a questo giustapporsi nella caratteristica totalità che la contraddistingue e perciò come molteplice composto in unità; e poi ancora se un tale operare, e forse meglio diremmo cooperare della società di fronte al singolo, sia da intendere dominato da una legge, la quale ne stabilisca in certi confini il caratteristico assoluto potere. Sotto il primo aspetto si riconoscerà che tale problema non è diverso da quello generale delle persone giuridiche, nel quale appunto si vuol sapere, se pluralità di uomini possono essere considerati come unità, talché la volizione unitaria dell’ente possa essere legittimata o necessitata sotto forma di diritti soggettivi o di obblighi. Sotto il secondo aspetto, invece, viene in considerazione la caratteristica natura dell’ente sociale di cui qui si tratta, perché è chiaro che non gioverebbe ancora aver superato la difficoltà relativa alla possibilità di considerare come un complesso sociale, se poi la natura squisitamente imperativa ed illimitata per definizione della unitaria volizione riferibile all’ente mal sopportasse di essere disciplinata da una legge. Questi due punti vanno considerati distintamente con attenzione. Avvertendo intanto che, già nel problema così come lo impostano le varie dottrine dello Stato, i due aspetti del tema sono connessi, in quanto la affermata unità dell’ente sociale è in funzione di una sua qualificazione ad opera del diritto, che poi vuol dire ricevere essa determinate possibilità o necessità di sviluppo in ragione dell’unità che vive concretamente in quell’esperienza.</p><p class="paragraph" data-counter="72" id="p-72">Sotto il primo punto di vista non abbiamo bisogno di spendere molte parole, perché l’unità caratteristica di ogni aggregato è data, in un suo senso particolare, che non bisogna mai perdere di vista, con l’affermata relazionalità di ogni esperienza sociale, la quale è tale, in quanto sia superato ogni atomistico riferimento e il molteplice sia compaginato in un sistema di relazioni, che appunto ci consentono di parlare di unità sociale. La quale poi, non è morto e massiccio punto di arrivo di un processo di elevazione all’unità esauritosi completamente, ma è appunto processo perpetuamente svolgentesi, per cui il molteplice si fa di continuo uno, e l’unità sociale si realizza come funzione del molteplice, che non può essere negato, senza negare al tempo stesso la società. Ma che poi tale unità sia suscettibile di adempiere la funzione propria di ogni ente unitario, ci pare risulti dalla considerazione della significativa relazionalità della esperienza sociale, per cui questa è tutta l’unità che essa può e deve realizzare. Chiedere alla società una unità massiccia, invece di questa fluida unità perpetuamente componentesi, significa chiedere ad essa più di quanto essa può dare; di più chiederle quanto non è necessario che dia, perché, torniamo a ripetere, la realtà solidale del complesso sociale, pur nel tipico e mobile processo che la determina, è tal cosa, che basta largamente a soddisfare le esigenze di dare significato e vita alla società come tale, pur riconoscendo che di tale personalità unitaria si può parlare solo nel senso di un’analogia discreta. Sempre valido ci sembra, per definire la natura dell’unità dello Stato sovrano, quanto è stato da più parti sostenuto, in tema appunto di persone giuridiche, per affermare la personalità delle corporazioni<sup><a href="#curatornote-37" id="curatornote-ref-37">[37]</a></sup>, e cioè l’esistenza di una volontà, la quale sia sintesi e non somma delle volontà individuali, e pertanto non rappresenti la disorganica considerazione di più volontà esteriormente accostate, ma piuttosto il convergere caratteristico di esse in un punto che rappresenta lo scopo unico, in vista del quale esse si compongono in unità. Ora, per quanto riguarda la società che vuole la legge, elemento unificatore è appunto questo volere tutte quante la legge come suprema verità nel mondo dell’azione, e quindi non disorganica aggiunzione di volontà a volontà, benché tutte di ugual contenuto, ma convergere di ogni volizione verso un punto determinato dal comune contenuto, e sempre in vista del comune volere, per cui appunto si vuole da ciascuno, in questa suprema esperienza di solidarietà, affermando insieme con tutti la legge di verità dell’esperienza e volendo tutti costituire tale solidarietà, nella quale i soggetti si incontrino nel dare insieme norma alla esperienza di vita che è d’interesse per tutti regolare.</p><p class="paragraph" data-counter="73" id="p-73">Superata questa prima difficoltà, si presenta l’altra che riguarda la possibilità d’intendere una tale operazione della società, che si svolge in perfetta aderenza all’azione concreta del soggetto, come limitata e regolata da una qualsiasi legge. Perché, appunto per il suo porsi come sovrana e cioè come tale che sua esigenza sia il volere illimitatamente tutto quello che vuole, essa appare incompatibile con ogni limite che tale azione restringa in determinati confini. Senonché la difficoltà svanisce subito, ed anzi si dimostra frutto di equivoco, solo che si ricordi come essa operazione sociale sia volizione della legge in aderenza alla situazione concreta, e perciò tale che, mentre non può accettare limiti che vengano <em>ab extra</em> reca in sé immanente il proprio limite, in quanto, nell’atto in cui è nel suo tipico contenuto, è appunto allora tutto quello che deve essere, ed il limite ha perciò insieme accolto e superato. Questa ci pare sia l’anima di verità della celebre dottrina di <span about="https://w3id.org/moro/enoam/data/220002/v1/mention-0" class="mention person" id="mention-0" property="dcterms:references" resource="https://w3id.org/moro/enoam/data/georg-jellinek" typeof="deo:Reference">Iellinek</span><sup><a href="#curatornote-38" id="curatornote-ref-38">[38]</a></sup> [sic] (Selbstverpflichtung), per cui lo Stato sovrano è giuridicamente limitato, perché esso da se stesso accetta un limite alla sua operazione, e dà ad essa un contenuto vincolante di fronte agli infiniti possibili<sup><a href="#curatornote-39" id="curatornote-ref-39">[39]</a></sup>. Ora, finché tale autolimitazione sia intesa in senso empirico sarà sempre valida l’obiezione ricorrente nella dottrina contro di essa e fondata sulla possibilità che lo Stato possa disvolere ciò che un momento ha voluto, restando così ugualmente impossibile fondare un complesso di obbligazioni e di diritti, perché anche il diritto, nell’atto che è libertà, è limite, in quanto il limite vale solo fin tanto che, nell’esercizio di quell’assoluta sovranità, non sia rimosso. Ma una tal difficoltà, se vale di fronte a un limite empiricamente posto, non ha significato di fronte al limite immanente di una volontà, che nell’atto del porre la legge come norma nella esperienza, è tutta se stessa, e cioè veramente libera e sovrana, in quanto voglia la legge e soltanto la legge nel suo proprio contenuto. Allora è chiaro che il limite e la libertà veramente coincidono e che la personalità giuridica dello Stato cioè il suo volere secondo la legge, è dato dalla sua immanente eticità che appunto lo fa giuridico. Perciò è insieme limite e libertà, limite che condiziona la libertà, libertà che si instaura nel limite e cioè compiutamente eticità. Opporre a questa posizione l’istanza di una sovranità illimitata, significherebbe non aver inteso affatto che cosa voglia dire sovranità e libertà nel senso etico, il solo che sia veramente umano.</p><p class="paragraph" data-counter="74" id="p-74">Un’altra difficoltà che la dottrina suole prospettare circa l’ammissibilità di una personalità giuridica dello Stato, nel significato che abbiamo poco innanzi chiarito, è appunto quello relativo ai continui mutamenti di sistemi giuridici, per cui nessuna stabilità può riconoscersi a un determinato ordine di rapporti fra collettività e singolo, normativamente regolati, la quale stabilità sembra invece condizione indispensabile, perché si possa parlare di un vero e proprio rapporto giuridico tra individuo e Stato. È chiaro come questa difficoltà sia strettamente conseguente a quella poc’anzi esaminata di cui accentua un aspetto particolare. In quella prima si guardava prevalentemente l’illimitabilità della operazione della collettività di fronte al singolo per il suo caratteristico essere sovrana, venendo di conseguenza ad accennare al problema di mutamenti del diritto come espressione dell’assoluta libertà dello Stato sovrano. Qui invece si guarda al mutamento del diritto per se stesso, considerato sotto il profilo del venir meno, per questa variazione, di una fondamentale garanzia, che è data al singolo dalla stabilità nell’ordine dei rapporti che lo legano allo Stato. Ma anche questa difficoltà non resiste alla critica, solo che si abbia presente l’essenziale natura etica della legge, nella quale collettività e singoli si incontrino e che dà norma comune al loro reciproco operare. Allora è chiaro che ogni mutamento nello storico assetto di questi rapporti, ogni variazione nella conformazione storica della legge, in cui quel determinato Stato esprime l’universale valore, corrisponde ad una migliore adeguazione della legge storica alla sua profonda inesauribile verità. Perciò la variazione, nonché costituire, almeno idealmente, una alterazione nell’ordine dei rapporti con il venir meno di una fondamentale garanzia per il singolo, è invece mezzo per un migliore ritrovarsi del singolo nella collettività, e perciò nell’universale. In realtà, viste così le cose, un mutamento non è espressione della fisica libertà della collettività sovrana, e tale perciò che implichi una indebita pressione irregolare, che appunto con l’affermazione di una personalità giuridica e quindi di un modo di essere e di operare etico della collettività, si tende ad evitare, ma è piuttosto rilevazione di quella verità, cui l’individuo stesso non può non consentire e nella quale attinge la sua vera libertà. Libertà di cui si opera ogni istante una più piena conquista, attuandola nella sua necessaria storica estrinsecazione. Nonché essere rottura del vincolo che lega collettività ed individuo ad una legge comune di verità, che dia norma all’operare del singolo ch’è di rilievo sociale, essa mutazione è invece riaffermazione del vincolo e quasi suo affinamento ed approfondimento. È chiaro ormai che il mutamento di diritto corrisponde alla progressiva conquista sempre più piena della legge di verità ed al più sicuro ritrovarsi nella veramente liberatrice adesione alla legge comune.</p><p class="paragraph" data-counter="75" id="p-75">Un terzo punto infine dobbiamo considerare, ed è quello riguardante l’inammissibilità del configurare il rapporto tra collettività sovrana e singolo, come giuridicamente regolato, alla stregua delle comuni situazioni giuridiche soggettive di cui parla la scienza, del diritto soggettivo cioè e dell’obbligo, quasi che Stato sovrano e singolo si pongano nei loro reciproci rapporti, quali titolari rispettivamente appunto di diritti soggettivi e di obblighi. Difficoltà evidentemente di carattere tecnico-giuridico e perciò poco rilevante, e tuttavia da prendere in considerazione per quel che esprime di un significato peculiare del diritto soggettivo, che questo rende insieme all’obbligo poco adatto a definire il rapporto tra collettività sovrana e singolo. Tale peculiarità del diritto soggettivo e dell’obbligo, che va in effetti riconosciuta, è nel costituire tali situazioni come delle ideali legittimazioni di concrete volizioni dei soggetti, che si compiono, per esse, sotto la legge e valgono perciò a costituire l’ordine sociale. Vero è dunque che diritto soggettivo ed obbligo riguardano posizioni del soggetto nella concreta esperienza della vita, e mal si adattano a definire quella tipica volizione dell’universale, che abbiamo sopra descritta e che è qui in discussione. Senonché, riconosciuto inammissibile il parlare in questo caso di rapporti giuridici esprimentesi nelle relazioni di diritto e di obbligo, non è tuttavia lecito respingere l’idea che in quella affermazione, certo a fatica e come velata, si faceva strada; l’idea cioè di una operazione reciproca della collettività e del singolo sottratta all’arbitrio di un libero gioco di forze fisiche, e ridotta nei termini dell’ordine pacificatore e liberatore della universale legge etica. Idea vera ed irrigettabile, perché strettamente consequenziale all’affermato carattere etico dell’esperienza sociale, del diritto che ne regola lo svolgimento, e dello Stato che ne rappresenta l’espressione compiuta. Tanto più necessarie sono tali conseguenze, se si abbia presente il significato della potestà sovrana dello Stato, quale noi siamo venuti delineandolo; una potestà che si esaurisce nella volizione da parte di tutti della legge in ordine alle concrete situazioni in cui il soggetto si trova a volere. Che pertanto la giuridicità sia per definizione essenziale ad una tale presa di posizione di tutti in ordine alla norma da dare alla situazione, è evidente; l'affermata giuridicità di questa posizione della collettività sovrana è l’affermazione della sua immanente eticità, senza della quale essa si ridurrebbe ad insignificante pressione dei tutti sull’uno, nella situazione che impegna quest’ultimo a concretamente volere. Che qui possa essere inadeguato parlare di diritto soggettivo e di obbligo per la su esposta considerazione, possiamo bene convenire; ma non possiamo perciò rinunciare all’idea dell’essenziale giuridicità della volizione della legge, perché non possiamo adattarci a degradare questa ad un’azione di fisica libertà di tutti di fronte all’uno. Parleremo perciò piuttosto di un potere giuridico sovrano che rappresenta la unitaria volizione della legge etica da parte di tutti i soggetti in ordine ad una situazione concreta in cui appunto secondo la legge si deve volere. Nella quale definizione il richiamo al potere sta ad indicare il carattere, già sopra messo in luce, di normatività assoluta per l’azione concreta della volizione dell’universale, nella quale però non deve vedersi un’assurda esteriorità né un prepotere di fatto, che il soggetto singolo subisca ed al quale sia estraneo, ma, nel senso innanzi chiarito, un’anticipazione e un interessato accompagnare la volizione concreta del singolo, alla cui coscienza vien così richiamato l’affermato volere universale come norma dell’azione stessa.</p><p class="paragraph" data-counter="76" id="p-76">Detto questo occorre chiarire brevemente quale sia la posizione del soggetto di fronte al quale una tale volizione dell’universale è posta, cioè qual sia l’altro elemento del rapporto dominato dalla legge, tra collettività e singolo, in ordine alla norma che questi debba dare alla propria volizione. Anche tale situazione risulta chiara dalla affermata immanente giuridicità del rapporto, il quale, in definitiva, esprime che la volizione di tutti è volizione dell’universale, nella quale tutti che compongono il complesso sociale, ivi compreso il singolo soggetto della situazione concreta, debbono convenire. Ora certo la posizione del singolo non può essere che espressiva di questo suo convenire con tutti nell'affermare la legge universale della volizione concreta, di un ritrovarsi di lui con gli altri in un’unica verità riconosciuta, che dia norma alla vita. Affermato questo necessario convenire in un’unica volontà, che è volontà di tutti e di ciascuno, la posizione del singolo non può essere che quella stessa che ogni altro singolo assume, in quanto contribuisca a comporre con la propria, la volizione sociale dell’universale. Posizione cioè di sovranità e libertà nel senso etico, alla quale non apporta mutamento il fatto che quel singolo sia pure il soggetto che, nella situazione particolare, deve concretamente volere secondo la legge. O, per meglio dire, mutamento è solo nel senso che, essendo egli impegnato nella situazione particolare ed avendo viva in sé la tentazione delle angustie del mero particolare, è da tener presente per lui il delicato e faticoso processo, per cui dalla particolare situazione si svincoli, per volere con gli altri, in piena adesione alla legge, la verità per quella situazione concreta. Onde appunto per lui la libertà è veramente conquista e il suo convenire con gli altri fino a sentire come veramente sua la volizione dell’universale, è sforzo faticoso. Perciò, guardando alla caratteristica normatività della determinazione etica nella collettività, la quale è vera libertà ma che si conquista con lo sforzo dell’elevazione all’universale, tale situazione può essere definita come soggezione, ma soggezione nient’altro che alla legge, che è appunto libertà. Soggezione cioè che si identifica con la sovranità. Ma in un tal passaggio, per cui il singolo giunga a sentirsi, nell’accettazione del limite, sovrano e sovrano nel convergere della sua con le altre volizioni dell’universale, l’operare della società tutta nei suoi riguardi si presenta come accompagnamento ed aiuto a questo ritrovamento del suo proprio io e, nell’affermata indisponibilità del valore, che tutti di fronte all’uno affermano con supremo, si ritrova lo specifico senso di normatività, che il parlare di soggezione tipicamente esprime.</p><p class="paragraph" data-counter="77" id="p-77">Capiamo così in che senso vada inteso il rapporto tra collettività e singolo in sede sovrana, che non è incontro tra volontà, le quali, partendo da posizioni contrastanti, convergono nell’affermare una legge, la quale le componga in armonia, ma incontro di volontà convergenti che tutte vogliono, con più o meno sforzo, l’universale. Rapporto in senso tutto particolare, in quanto esprime questo ritrovarsi in uno di tutte le volontà in ordine ad una volizione concreta cui bisogna dare la legge. Mentre quell’accennare quasi ad una contrapposizione di due termini, è da riportare all’incidere del soggetto singolo in quella concreta volizione, nella quale egli deve appunto in concreto volere secondo la legge. Sicché sembrano contrapporsi il soggetto singolo che avverte la tentazione del particolare e gli altri soggetti che invece avvertono solo l’esigenza dell’universale. Ma subito quest’apparente contrapposizione si dissolve, per far luogo a quel reale convergere di voleri in un’unica legge di verità, che, appunto per essere solidarietà delle volontà della legge etica che dia norma all’azione, è veramente sovranità giuridica nel senso precisato.</p><p class="paragraph" data-counter="78" id="p-78">Appare chiaro da tutto questo come sia assurdo parlare di una pretesa del singolo a che la società voglia, in ordine alla volizione in cui egli è impegnato, secondo la legge, perché l’adesione a questa da parte di tutti è immancabile ed è l’intrinseca verità della legge che ne impone il riconoscimento e l’affermazione in una tal convergenza di voleri nella sovrana volontà dello Stato. Una tal pretesa, che si esprime nei così detti diritti subbiativi pubblici di libertà, non può avere che un significato politico, quasi pregnante affermazione di quella esigenza di una comune costante adesione della società alla legge etica come norma di ogni azione concreta nel suo ambito. Tanto vero che una tal pretesa, da intendere con discrezione in sede filosofica, è non solo del soggetto obbligato, ma anche di quello legittimato a volere in senso stretto. Anzi è opportuno chiarire a questo punto che il rapporto sopra chiarito, nel quale il singolo nella volizione concreta si ritrova nella società, volendo con essa tutta la legge della volizione particolare, è il soggetto dell’intera esperienza giuridica, e quindi non solo degli obblighi, ma anche delle autorizzazioni. Vero è che la legge del singolo in ogni volizione concreta è conquista che si compie in ogni caso nella solidarietà con tutti che affermino l’universale, e che l’accettare come legge dell’azione quell’universale, in cui tutti convergono, è condizione preliminare per ogni volere concreto giuridicamente rilevante nell’ambito della società.</p><h3 class="title-3">3. L'operare della sovranità dello Stato</h3><p class="paragraph" data-counter="79" id="p-79">Dopo aver studiato il significato totale di sovranità della esperienza statuale e la sovranità poi come potestativa e perciò determinante il valore della esperienza sociale nello Stato, dobbiamo appunto guardare più da vicino questo processo attraverso il quale tale potestà sovrana opera, onde produrre l’esperienza sociale ordinata secondo la legge. Si tratta di riprendere e presentare in modo organico punti di vista cui si è di necessità già accennato nel parlare del significato complesso dello Stato come ente sovrano.</p><p class="paragraph" data-counter="80" id="p-80">L’idea fondamentale di questo caratteristico processo di sviluppo, per il quale veramente è lo Stato, è quella della volizione del puro universale, della legge cioè, in cui tutti i soggetti convergono, la quale accompagna e determina idealmente ogni concreta volizione particolare dei soggetti della esperienza sociale, nella quale appunto quella universale deve realizzarsi. Involge questa idea, come si è già avuto agio di accennare, il reale concretissimo rilievo della volizione della legge nella società sovrana, la quale sempre si riaccorda ad una volizione concreta per la quale è posta. A questa volizione il singolo, che è in essa particolarmente impegnato, deve dare tal legge, che parta dal profondo della sua coscienza ed esprima la sua vera umanità. In questo processo, in cui il singolo è chiamato ad elevarsi dal particolare all'universale, a ritrovare il contenuto ed il limite della sua volizione secondo la legge, interferisce come appoggio, accompagnamento e determinazione (da intendere in senso discreto, perché determinante è solo per se stessa la legge) il su descritto processo della volizione sociale dell'universale, la quale chiarisce al singolo la verità profonda della sua azione. È chiaro allora il senso di concretezza che ha una tale volizione della legge, la quale ha la sua immancabile sintesi col particolare per tramite della volontà del soggetto puntuale, la cui vocazione all'universale si chiarisce e corrobora nell’affermata validità della legge, che compiono accanto a lui e per lui, quasi facendosi interessati, là dove interessati non sono, i soggetti tutti della società. E tuttavia, in un senso particolarissimo, essi pure alla concreta volizione sono interessati, perché essa non è meno di tutti che dell’uno, se in essa è impegnata, nel gran gioco di realizzare la vita secondo la legge, la sorte stessa dell’universale. Reale, in senso stretto, è veramente la volizione concreta sotto la legge, la quale appunto implica e in sé risolve, come momento distinto, la pura volizione della legge, che valga come norma della volizione concreta. E maggiore è certo la ragione del distinguere, se si vuol tenere presente questo reale interferire degli altri soggetti, disinteressati ed interessati ad un tempo, nel dar norma alla situazione particolare. Mentre il rilievo e, vorremo dire, l’imprescindibilità della distinzione è nell’assente normatività della volizione dell’universale di fronte alla concreta sintesi di universale e particolare nell’azione. La quale normatività assume più pieno significato, in quanto ad essa dia, per così dire, plastica evidenza la comune affermazione che sta a chiarire la indisponibilità del valore nell’azione concreta. Ora, così affermata la congiunzione tra la volizione dell’universale puro ed essa medesima, in quanto dia in concreto norma alla situazione particolare, questo, che ormai pare immancabile svolgimento, manifesta la naturale continuazione della volizione universale della legge come norma concretamente vissuta nella realtà e perciò l’ineliminabile funzionalità della sovranità, la quale è nulla, se si esaurisca in vuoto comando e questo non sia invece vissuto come norma delle volizioni particolari. Perciò quel primo fondamentale rapporto, che esprime il ritrovarsi del singolo nella comune legge in accordo con la collettività nel dare norma concreta alla propria azione, è solo condizione preliminare, indispensabile di un processo che continua nell’adesione concreta del particolare all’universale. E se si pensi che quel ritrovarsi in accordo con la collettività nell’affermare una comune legge valida per il mondo dell’azione è comune a tutti i soggetti delle volizioni interferenti e fisicamente contrastanti della vita storica, le quali in quel ritrovarsi vengano idealmente determinate secondo un principio di regolarità sociale, apparirà chiaro, come a quel rapporto comune ai soggetti delle volizioni interferenti tenga dietro il rapporto che queste tra loro contrappone tipicamente ed insieme armonizza. Ed il principio di armonia è appunto in quell’interferire delle volizioni ormai secondo una legge comune la quale nel diritto e nell’obbligo egualmente si esprima, cioè in un interferire ordinato per il ritrovarsi ideale di tutti i soggetti interessati in accordo con la collettività in ordine alla legge di verità e regolarità sociale, da dare a quei rapporti di volizioni. S’intende poi pure come quella tipica forma di interferenza ordinata, che è data dal rapporto tra diritto soggettivo ed obbligo, rappresenti essa sì il realizzarsi della vita secondo i suoi scopi, nell’ordine e con il valore della eticità, per cui il volere l’universale resterebbe astratto e senza significato, se non si svolgesse come aiuto e determinazione dati ad una tale ordinata realizzazione degli scopi della vita concreta. Nulla varrebbe affermare la legge, se poi questa non desse valore alle concrete volizioni che realizzano gli scopi della vita, mentre invece essa è d’immensa portata, quando si ponga come condizione preliminare dell’azione, e non certo temporalmente, ma idealmente distinta, in quanto appunto ne rappresenti il valore e come tale in quella si realizzi. Ed è, si noti, proprio nella concreta volizione, che il soggetto pone, che la volontà dell’universale attinge la sua piena concretezza e la sua giustificazione, in quanto essa è da ritenere presente nella sintesi di universale e particolare che il soggetto singolo compie e nella quale è implicita l’affermazione di valore con cui gli altri soggetti solidalmente accompagnano questa volizione di verità che vale per tutti. Il che riconferma la validità di quella più larga concezione della sovranità dello Stato, che ha riguardo a tale varia e diffusa realizzazione di verità, che nelle concrete volizioni compiute secondo la legge si ritrovi. Nella quale esperienza è la solidale volontà dell’universale, che in quella concretezza vive, anche se da essa, come un momento potestativo, idealmente si distacca. Resta confermato in definitiva che la sovranità è per la libertà, dove sovranità e libertà hanno entrambe lo stesso significato etico e solo la libertà, intesa in un senso specifico, aggiunge a quella prima determinazione una nota di concretezza, avendo riguardo alla solidarietà operosa della vita, in cui gli infiniti scopi, che la vita rendono bella, nel libero gioco delle interferenze sociali, si realizzano in una verità che ne rappresenta l’universale valore.</p><h2 class="title-2">I fini dello Stato</h2><p class="paragraph" data-counter="81" id="p-81">Con il tema dei fini dello Stato intendiamo vedere di questo la natura, già delineata nelle lezioni precedenti, in quello che ha di essenziale e che viene presentato come complesso di scopi che esso appunto deve realizzare. E scopo non è, giova avvertirlo, una esteriore situazione, cui la collettività organizzata tenda nella sua naturale dinamica, per realizzarla, ma piuttosto l’intima legge e l’intrinseca razionalità del processo, per cui lo Stato è come società, facendosi. Si tratta in una parola di riprendere il già posto concetto della natura dello Stato sotto il profilo della sua essenziale ragion d’essere per cui esso è quel che è, né potrebbe essere diverso senza negarsi. Basta questa considerazione, per mostrare la vuotezza della posizione dubitativa ricorrente nella dottrina e relativa alla possibilità di definire dei fini assolutamente validi dello Stato<sup><a href="#curatornote-40" id="curatornote-ref-40">[40]</a></sup>, il quale invece, secondo questo modo di vedere, si proporrebbe fini storicamente variabili all’infinito, sicché soltanto un’analisi empirica, operando alla luce di un criterio di costanza relativa nel presentarsi di essi, riuscirebbe ad individuare taluni fini da indicare, ma in senso relativo, come essenziali, quali la difesa dell’ordine giuridico all’interno e dei supremi interessi del popolo all’esterno, il promuovere il benessere sociale e via dicendo. Posizione, questa, di natura empirica e perciò, per lo spirito che la domina, del tutto inaccettabile, anche se non si può negare che essa riesca ad individuare quelli che sono realmente fini essenziali dello Stato, nel senso nostro, in quanto coerenti alla sua natura e perciò assolutamente validi. D’altra parte non si può disconoscere un’anima di vero in questa empirica distinzione di fini essenziali e fini contingenti dello Stato, in quanto la si intende come un richiamo alla molteplicità, essa sì davvero variabile in corrispondenza a determinate intuizioni di civiltà, dei fini storici che la società organizzata a Stato, nei suoi singoli membri e nei particolari organismi in cui si compagina, persegue; e tuttavia sempre come attuazione di una verità, in adempimento di una profonda vocazione umana, promuovere la quale in tutta la ricchezza della sua determinazione, è appunto dello Stato ragion d’essere essenziale.</p><p class="paragraph" data-counter="82" id="p-82">Potremmo allora, in questa determinazione dei fini naturali dello Stato, procedere indicandoli alla stregua della considerazione della natura propria dello Stato. Ma gioverà piuttosto, per dare al tema maggiore vivezza e per intenderne meglio il significato umano, procedere da un raccordo critico con le due grandi intuizioni dei fini dello Stato comprese nelle note formule dello Stato di diritto e dello Stato etico. Le quali corrispondono ad un processo di chiarificazione, e, vorremmo dire, di autogiustificazione, per cui lo Stato, nella prassi politico-giuridica che lo costituisce e nella dottrina che a questa corrisponde per illuminarla, prende coscienza, in aderenza a particolari situazioni storiche, della propria essenziale ragion d’essere, che giustifichi e dia norma al suo concreto sviluppo. La formula dello Stato assoluto è in realtà, nella sua tipica espressiva rinunzia a definire comunque il senso, la meta finale, i limiti dell’attività statuale, come la velata coscienza di una ragione d’essere, quale andrà definendosi in quelle formule dello Stato etico e dello Stato di diritto, che sorgeranno con una istanza critica vivacissima di fronte ad essa. Intesa alla lettera, la formula dello Stato assoluto è l’abdicazione dello Stato ad essere secondo la sua natura; nella sua tipica identificazione dello Stato con la persona che ne dirige gli svolgimenti, con il conseguente riferimento perciò ad una posizione grettamente particolare, esso è propriamente la negazione dell’essenza dello Stato. E tuttavia la prassi politica non ci presenta Stati che siano veramente assoluti, nei quali cioè lo sviluppo sociale sia condotto del tutto senza razionalità di mete definite nel senso dell’egoismo e dell’interesse di uno solo. In questo senso la storia svela l’assurdo puntuale di quella formula, che non potrebbe essere assolutamente applicata in modo pieno per la reazione immancabile dei valori etici e di libertà, che son troppo veri e troppo forti, per poter perire del tutto, anche se compressi. Non c’è Stato in concreto veramente e completamente assoluto, che poi vorrebbe dire Stato alienato dalla sua profonda razionalità, perché la società non può essere piegata fino a perdere, nel suo concreto sviluppo politicamente manovrato, ogni senso di superindividuale, del vero, dell’umano, fuori dei quali non ci sarebbe Stato. Per questo dicevano poc’anzi che quella formula è da intendere come coscienza velata ed oscura della intrinseca razionalità dello Stato; coscienza che va naturalmente man mano svolgendosi, fino a divenire appunto coscienza chiara della essenziale eticità dello Stato. La quale si afferma in modo decisivo, benché certamente incompiuto e in qualche misura equivoco, nella formula dello Stato di diritto, la quale quello intende ordinato al fine essenziale della garanzia della coesistente libertà delle persone mediante un ordine giuridico, il quale a ciascuna assicuri quel tanto di libertà nell'ordine che ad essa consenta di svolgersi nel suo processo vitale in attuazione dei suoi fini umani, e perciò in una produzione di valori etici esprimenti appunto la dignità operosa della persona.</p><p class="paragraph" data-counter="83" id="p-83">Molte cose sarebbero da dire intorno a questa formula, la quale, malgrado la sua notevole incompiutezza che è però più che altro frutto di equivoco, ha un netto significato polemico e ricostruttivo di fronte alla formula rinunciataria dello Stato assoluto. Ci accontenteremo di rilevare in essa, come espressione della più profonda anima di vero di questa posizione, il richiamo ivi contenuto all’essenziale significato umanistico dello Stato che è società in svolgimento e non può non realizzare tutto quello che è umano, il richiamo ancora all’autonomia delle persone, cui, secondo l’intuizione liberale, lo Stato serve, per permetterne lo svolgimento etico e tuttavia lasciandole a sé estranee; la implicita affermazione del significato dello Stato, in quanto esperienza sociale dominata da una legge, la quale appunto ne indica il valore.</p><p class="paragraph" data-counter="84" id="p-84">Benché questa posizione sia da includere fondamentalmente nell’ambito della concezione etica dello Stato, si può addebitare ad essa la concezione della estraneità allo Stato della persona, in cui veramente si raccoglie il valore etico, sicché lo Stato, pure ordinato alla garanzia della eticità, ad essa resta non di meno estraneo, contrapponendovisi come un ordine esterno con valore di condizione di fronte al compiersi dei valori etici, i quali propriamente dalla persona si svolgono. Di conseguenza fine dello Stato diventa la garanzia della persona e non già il totale svolgimento della eticità nella storia, la quale appunto in essa e per essa si realizza come un suo farsi. A questa maggiore complessità, più riccamente espressiva; guarda invece la opposta concezione dello Stato etico, che questo vede investito del compito di promuovere la cultura e di sviluppare la eticità nel senso più largo; le quali poi, svolgendosi sotto l’impulso dello Stato, non possono più dirsi ad esso estranee, ed anzi ne costituiscono il tessuto di vita.</p><p class="paragraph" data-counter="85" id="p-85">Tutta intera la vita umana si presenta qui inserita nello Stato che diventa così tanto più espressivo, in ragione della complessità dell’esperienza sociale che esso in sé accoglie in tutta la pienezza del suo significato. Questa è appunto l’idea viva e vitale che, contro l’inadeguata concezione dello Stato di diritto, con la idea dello Stato etico vien fatta valere. Il richiamo evidente e vivace alla vasta comprensività della categoria, la quale in sé accoglie intera la vita sociale nel suo valore umano ed etico, cultura e storia, che costituiscono il tessuto dell’esperienza sociale che si ordina a Stato, ed alle quali lo Stato appunto dà l’intrinseco valore, la considerazione della complessa varietà degli scopi che tutti si armonizzano in un sistema ideale, senza perdere nulla del loro contenuto, nell’ambito dello Stato: tutto questo è quanto di nuovo e di vero si può ricavare dall’idea etica dello Stato.</p><p class="paragraph" data-counter="86" id="p-86">Possiamo ora, illuminati da queste dottrine, a nostro avviso complementari più che contrapposte, guardare sotto questo profilo, come già avvertivamo all’inizio, la nostra definizione dello Stato, per cogliere tutta la espressività. Basterà perciò ricordare la nostra distinzione relativa al duplice senso che la sovranità assume, secondo che la si guardi nel suo momento potestativo puro, ovvero nel suo concreto svolgimento, quando essa diventa norma della volizione concreta, nella quale s’incarna. Appare chiaro allora che lo Stato comprende ogni volizione concreta che si compia nell’esperienza sociale che lo costituisce, in quanto appunto si svolge in un ordine sociale, che trova nella norma il suo principio di determinazione e la sua ragione di valore. Tutto il complesso significato della vita umana, nella ricchezza delle sue varie determinazioni, si trova nello Stato che dà impulso ad un complesso di attività dirette ad incrementare tale compiuto perseguimento dei fini umani. Scopo immanente dello Stato, sua ragion d’essere, in quanto esperienza sociale particolarmente caratterizzata, è appunto questa compiuta realizzazione dei fini dell’uomo, per la quale lo Stato è. E si noti, una tale adeguazione ai fini umani, un tal essere della vita nello Stato pensato secondo la sua intrinseca razionalità, trova in esso, in quanto è svolgimento di socialità nell’ordine e perciò nel valore etico, il suo significato, e la sua razionale giustificazione. Dire Stato val quanto dire società e cioè sviluppo umano nella coesistenza necessaria; ma val quanto dire, che è cosa assai significativa, sviluppo dell’umanità secondo la sua intrinseca legge e quindi in un ordine. Ancora una volta si chiarisce che fine dello Stato è il suo essere, ci si perdoni il bisticcio di parole, secondo la sua ragion d’essere; tale è il farsi dell’intera vita nel suo significato sociale e secondo la sua propria legge, che appunto nello Stato si ritrova. In questo senso allora, esso è certamente giuridico, se il diritto si vede nella sua profonda anima etica, e come suo compito, in cui esso adegua la sua natura, si assume il dare con la norma valore e sicurezza ad ogni svolgimento umano che in esso si compie. Ma un tal ordine che lo Stato dà, se avvisiamo al suo momento potestativo, o meglio si dà in quanto si guardi al diffondersi e all'operare della sovranità etica in tutta la esperienza sociale, non resta affatto come qualcosa di esteriore avente valore di mera condizione, secondo il significato della formula dello Stato di diritto, ma in sé proprio risolve il condizionato, che fa tutto uno con esso. Lo Stato non è condizione di ordine esterno che ammetta sviluppi storici fuori di esso, ma invece eticità che si svolge nel suo contenuto umano di tutti gli scopi perseguiti, e pur non pensabili fuori dell'ordine per il quale soltanto lo Stato è. Possiamo dire, in conclusione, come ormai chiaro, che fine ultimo dello Stato è di essere sviluppo completo di vita umana nella sua necessaria socialità e guardata nella ricchezza dei suoi valori, ma non vita umana quale che sia, ma umana di vera umanità e perciò etica. Perciò lo Stato non è soltanto esperienza umana sociale, ma tale esperienza che riconosca la sua legge e si faccia secondo essa. Vien così dato posto nell’esperienza statuale ad ogni concreta attività umana, la quale si svolga solidale alle altre, e perciò con anima spiritualmente sociale. Vien dato posto inoltre in essa ad ogni attività sociale volta a promuovere con forze associate, e però con efficacia storica di gran lunga superiore a quella del singolo, tutti gli scopi umani nell'ordine sempre della legge etica; attività cioè tipicamente di promuovimento di civiltà e di eticità dei singoli. Qui si ritrova il più profondo significato della concezione etica dello Stato nel suo richiamo alla complessa esperienza sociale e nell’affermazione della ricca e completa umanità dello Stato, la quale non si può diminuire, attribuendo allo Stato il solo mandato di garantirla, restando ad essa estraneo. Vero è che lo Stato, essendo tutto quello che si è detto e davvero non reputando nulla che sia umano a sé estraneo, nel suo momento potestativo, che vive implicito in quella esperienza e tuttavia da essa si distingue come valore della realtà, è in tal posizione che invera, nel loro più profondo significato, i termini del dilemma, e si dimostra Stato etico, perché compiutamente umano e storico, ancora etico perché di umana storia coerente alla sua legge fuori della quale quell’esperienza non sarebbe Stato giuridico, se per diritto ha da intendersi, come noi crediamo, il significato di valore avente funzione determinante della realtà umana sociale. Stato di diritto e Stato etico contrassegnano in fondo la stessa realtà, dove valore e fatto si compongono nella loro naturale sintesi, dandoci in questa compiuta e chiara idea della ricchezza di contenuto e della pienezza di valore della esperienza statuale.</p><p class="paragraph" data-counter="87" id="p-87">Intanto ci preme, in attesa di ulteriori sviluppi, rilevare come si facciano così esplicite e si pongano come limite invalicabile e criterio di valore, quelle idee di umanità e superindividualità, dove individualità indica capriccio e il suo superamento libertà e verità, che abbiamo viste come involute nello Stato assoluto, il quale, a dispetto dei suoi termini e dei suoi stessi programmi, è tuttavia Stato, perché non può non essere in qualche misura almeno giuridico ed etico e perciò in largo senso umano. L’umanità nel suo più profondo significato è la ragion d’essere dello Stato. L’umanità è vita ricca di ogni contenuto e norma limitatrice e liberatrice della stessa, l’umanità che è potenza e valore insieme, l’umanità che è socialità non negatrice della persona, l’umanità che è persona libera nell’ossequio alla sua legge di vita nella quale veramente compie se stessa.</p><h2 class="title-2">Autorità e libertà</h2><p class="paragraph" data-counter="88" id="p-88">Siamo ora in grado, dopo le precisazioni fatte sul significato della sovranità dello Stato, di affrontare l’arduo tema dell’autorità e libertà, che la nostra umana e storica sensibilità ci fa sentire come d’importanza fondamentale. Tanta parte infatti della vicenda storica è lotta per la conquista di una libertà sociale, tale cioè, che, senza negare, ed anzi confermando e sviluppando la spontanea vocazione della persona all’incontro con gli altri, ne salvi tuttavia la dignità e l’autonomia di determinazione. Così come tanta parte della nostra quotidiana personale vicenda ha senso come sforzo teso verso questa fondamentale conquista in un processo di elevazione etica, senza la quale essa non sarebbe conquista di libertà vera, ma reale schiavitù. Cerchiamo di renderci conto, alla luce dei principi già sostenuti, del significato del problema e delle sue possibilità di soluzione.</p><p class="paragraph" data-counter="89" id="p-89">Ed il problema è già impostato, solo che si parta dal concetto della soggettività, la quale, definizione, si pone come creatività e libertà. Dire soggetto val quanto dire sviluppo, moto, processualità; essere per l’uomo, vuol dire veramente farsi. È alla stregua di questa considerazione che ci si presenta l’opposizione di spirito e natura, e cioè di una creatività operosa e libera di contro all’immoto stare della natura bruta, la quale dallo spirito attende di essere ricreata e resa viva e spirituale anch’essa. Se dire soggetto, val quanto dire libertà, è chiaro che la problematica della libertà si pone già prima dell’incontro sociale, quando, e certo a scopo di solo studio e come per ipotesi, si astragga dal «naturale» essere sociale dell’uomo e si guardi all’individuo isolato. Così, anche prima che si passi a considerare il limite e perciò l’immanente significato etico e di valore della umana libertà, la stessa potenza fisica caratteristica del soggetto, la sua meramente economica libertà reca in sé il suo problema, che è appunto di dare giustificazione e valore a questo fisico sviluppo, il che si fa, quando esso è pensato come avente valore in se stesso, per cui già si affaccia l’idea di una possibilità o legittimazione, e sia pure rozza ed empirica, di quella potenza fisica, che pare giusta in quanto esprima una reale possibilità del soggetto. Senonché l’istanza della giustificazione e del valore ha ben più profondo significato, sicché inadeguata appare la risposta data all’assidua ricerca di una razionalità da riconoscere alla fisica libertà del soggetto, con quel trovarne la ragione e il valore nella sua stessa possibilità di essere. A questo punto il soggetto scopre, fatto sensibile alla voce della sua conoscenza, il limite immancabile che ha quella libertà che alla varia e indefinita possibilità del soggetto pone la legge etica, dell’azione, la quale non ha significato meramente negativo, come di un impedire talune possibilità ed escluderne dalla realizzazione il soggetto, ma il positivo significato di dar valore assoluto a quel tanto di fisica possibilità che resta salvo. Valore nuovo che la vecchia libertà completamente trasfigura, sostituendola con la nuova libertà etica che non è soltanto un limite, che contrassegna la sfera riconosciuta di quella possibilità restata tal quale, ma è espressione della suprema dignità dell’uomo, indicatrice di tale valore, che alla vita umana dà il senso dell’infinito e dell’intero. Legge di autonomia, come sappiamo, quella etica, la quale autonomia non significa soltanto il suo scaturire dal vero io del soggetto, che si pone come normativo di fronte ad ogni sua possibile estrinsecazione, ma accenna a quel suo essere indipendente da ogni cosa che non sia il suo io vero, nel quale egli celebra compiutamente e veramente se stesso. Così dunque, e soltanto così la immanente problematica del libero farsi dell’uomo riceve la sua risoluzione, in quanto esso appare in se stesso giustificato ed espressione di assoluto valore. Il limite è qui, come è ormai chiaro, superato e lasciato lontano; quel che conta è il senso nuovo e profondamente umano del farsi del soggetto, con il limite certo, ma soprattutto nella splendida luce di una realizzazione che sia attuazione della sua verità. Tanto occorreva avvertire, perché indispensabile ad intendere così il senso del problema della libertà sociale come il valore della sua soluzione. La quale, possiamo anticipare sin da ora, è da ricercare in questo permanere, ed anzi porsi in tutta la sua luminosa pienezza, di una dignità dell’uomo, che non disdegni il limite posto della sua potenza bruta, ma anzi lo accolga come mezzo per celebrare la sua libertà. Certo è che la considerazione dell’uomo in società, e cioè del coesistere ed interferire di soggetti liberi, ripropone con vivezza nuova il problema del valore e perciò del limite della fisica libertà di tutti. Se, astraendo per comodità d’ipotesi dalla necessaria socialità degli uomini, e quindi a prescindere dall’impedimento opposto da altri soggetti alla fisica libertà di uno, il problema del limite, con il quale si compie la conquista del valore della libertà, si pone tuttavia ineliminabile nel processo con cui l’uomo scopre il suo vero io, certo è che il fatto della coesistenza, risolvendosi in un impedimento reciproco dei soggetti in ordine alle estrinsecazioni illimitate di potenza è come la prova evidente della irrazionalità di una libertà meramente fisica e perciò senza limiti. L’idea del limite alla libertà è qui già dato da una considerazione meramente di fatto ed utilitaria e perciò non ancora veramente etica, perché l’esperienza sociale, anche a prescindere nel modo più completo da quella spirituale ascensione, di cui si parlava, ponendo con particolare vivezza il problema della limitazione delle libertà coesistenti, dimostrando la impossibilità che esse, come tali, quando siano raccolte, continuino ad esistere, grossolanamente già risolve il problema della libertà nel senso del limite, senza tuttavia scoprirne ancora il profondo e umano valore. Alla stregua di questa considerazione la limitazione della libertà fisica si fonda sulla sua necessità il fatto, cui si può dare una qualche razionalità alla stregua di un criterio economico, per il quale l’attuazione del limite paia il miglior partito da prendere, per salvare ancora quanto di libertà fisica nel suo incidere sociale può essere salvato; cioè perciò come criterio determinante di un nuovo senso della libertà.</p><p class="paragraph" data-counter="90" id="p-90">L’incontro sociale poi, si noti, non è solo con questo o quell’uomo, ma con la società nella sua interezza, come una invalicabile muraglia, che, senza luce di razionalità, impedisce alla fisica potenza di ogni uomo di essere nella sua indefinita possibilità. Cioè l’esperienza dell’incontro con l’altro necessariamente richiama al peso di tutta intera la società, al rilievo di una alterità che si opponga allo sforzo fisico dell’uomo e racchiuda in sé il complesso delle condizioni, di cui quel singolo deve tener conto per operare nella sua libertà fisica. La scoperta dell’alterità, come brutale negazione della propria brutale affermazione, un dover rendere fisicamente conto a qualche cosa che la fisica potenza combatte sul suo stesso terreno e la nega in un modo assoluto e puntuale, così com’è nell’essenza della potenza meramente fisica che nella propria incondizionata affermazione include un’altrettanta incondizionata negazione. Perciò la norma limitatrice di cui si parlava si svela, ad un più attento esame, assolutamente inconcepibile; perché, se è vero che essa nel gioco delle libere forze rappresenta il criterio di un limite reciproco di tutto, onde esse possano coesistere, è chiaro pure che un tale ordine, che un tale limite, fondati come sono non sulla razionalità e sul valore, ma sul mero fatto, si negano di continuo nell’atto che si pongono, per non costituire essi un criterio superiore al fatto e capace perciò di dare ad essa norma. Qui la rinunzia ad essere secondo la propria intera possibilità, non è rinunzia volontaria e razionale, ma impedimento, sicché l’ordine non è norma, ma fatto che ripropone all’infinito l’insoluto problema della libertà di <em>fatto,</em> che di <em>fatto</em> della necessaria limitazione non ha saputo né soddisfare né trasformare alla luce di una più alta considerazione. Cioè l’irrazionale libertà fisica determina l’irrazionale sua limitazione, e nella morsa di ferro della coesistenza sociale la fisica soggettività libera non può essere senza che questa impossibilità sia giustificata. Siamo in fondo ad un vicolo cieco, il quale appunto giova a svelare la ineliminabile esigenza dell’ascesa a un piano superiore, quello etico cioè nel quale il limite non sia subìto, ma liberamente accettato, in cui nel limite s’instauri un valore, e nel limite e per il limite appunto la libertà si trasfiguri in altra che è la sola veramente umana. Così, attraverso l’esperienza dell’assurdità e quindi della permanente e lacerante problematica di un limite inesplicabile alla stregua del fatto, si riaccende il bisogno di trascendere il fatto, per intendere del limite la profonda razionalità; di risolvere così l’assurdo della libertà fisica nella luminosa razionalità della libertà morale. In quest’altra sfera, nella quale, come abbiamo visto, il soggetto scopre, nella voce profonda ed impegnativa del dovere, il limite ed il vero valore della sua libertà, è implicita una determinazione di ordine universale, che è appunto legge etico-giuridica, diritto. Di questa anzi sappiamo, per averne detto ampiamente, come sia legge etica vista nel suo caratteristico aspetto di ordinatrice della realtà umana nella sua socialità essenziale. Della legge etica abbiamo ampiamente rilevato, a suo luogo, la caratteristica universalità, che abbiamo detto essere non solo nel senso della coincidenza, in quanto tutti i soggetti, quando siano sul piano della vera umanità, non possono non concordare in essa, ma anche della comprensività, in quanto la legge etica, nell’atto che è norma della vita umana per il raggiungimento del suo fine, è imperativo di rispetto e di sviluppo della umana dignità di tutti. È perciò criterio di un ordine universale, che il singolo instauri, accettando il limite della altrui esigenza come imposto non da una dura e irrazionale necessità di fatto, ma dalla propria esigenza morale. È chiaro cioè che, nell’atto che la legge etica scopre al soggetto singolo l’esistenza e il valore del limite posto alla sua potenza fisica, gli rivela l’esistenza e valore del limite da accettare in vista delle altrui esigenze e che non è poi diverso da quel primo. È chiaro in definitiva che, come nell’astratta considerazione dell’individuo singolo la libertà si instaura nel limite e con ciò si trasfigura, divenendo da fisica etica, così pure nella realtà della vita sociale, nel limite si instaura la libertà che diviene da fisica etico-giuridica. Il solo senso umano della libertà è dunque questo; che l’individuo celebra nella società la sua natura, non opponendosi in modo assurdo e vano agli altri, ma accettando, con libera amorosa adesione, il limite che essi pongono alla sua vita, e che è lo stesso, veramente liberatore, che la sua legge etica gli dà. Sicché l’individuo, mentre riceve un limite dalla coesistenza sociale, lo accetta come legge razionale, cui egli si piega rispondendo alla sua vocazione umana. Qui è chiaro che la esteriore costrizione posta dalla fisica libertà degli altri non ha più significato, perché nella coscienza morale del soggetto essa si è trasfigurata, divenendo, da limite esterno e di fatto, intrinseco e razionale. Piegarsi all’esigenza sociale, non vuol dir altro allora che corrispondere con un sì generoso ed amoroso alla vocazione umana che parla dal profondo della coscienza morale; vuol dire assoggettarsi al proprio vero io, e perciò liberarsi; vuol dire vivere secondo la propria verità e quindi realizzare l’assoluto valore della vita, in quanto nella molteplicità degli scopi particolari si cerchi ed ami la verità di se stesso.</p><p class="paragraph" data-counter="91" id="p-91">Se dunque il vero senso della libertà è quello etico e solo in esso si celebra la soggettività umana, è pur vero, ed è da tener ben fermo, che, per l’essenziale carattere sociale della vita etica, il vero io si celebra appunto nella socialità. La quale perciò non è come un modo di essere accessorio, ma la stessa sostanza della vita etica, sicché libertà etica non è pensabile fuori della sua necessaria espressione sociale. Non ha per tanto questa appassionata ricerca della umana libertà nella vita sociale il significato puramente negativo di un affrancamento dell’uomo dalla pressione degli altri, in quanto gli si faccia ritrovare nella propria coscienza morale la ragione del limite accettato, la quale lo salvi da ogni esterna coercizione, ma ben più richiama al necessario essere sociale della libertà etica. Bisogna perciò che in questa conquista l’individuo senta la sua eticità che non lo libera dalla società, ma lo immette in essa, non lo estranea dallo Stato, ma in esso lo immerge con la sua intera vita, facendogli sentire l’esperienza sociale e perciò statuale come necessaria espressione di quella.</p><p class="paragraph" data-counter="92" id="p-92">È chiaro allora qual senso abbia l’obbedienza leale che il tutto sociale richiede al singolo, quel suo assoluto comando che esige sottomissione assoluta. Essa è, sappiamo, tuttavia sempre la suprema legge di verità, e tale resta anche se nella esperienza statuale al soggetto si presenti nella affermazione del suo valore, che tutti gli altri soggetti della coesistenza ne fanno, accompagnando amorosamente e determinando il suo sforzo per la conquista della verità. Nel quale caratteristico momento dell’affermazione del valore della legge da parte della società, il soggetto trova sì un criterio di determinazione che pare gli venga dato ad extra con la pretesa assoluta che esso costituisca legge personale della sua azione, ma appunto questa esteriorità e astratta obbiettività della legge è illusione che il soggetto agevolmente dissolve, quando si ponga, come deve, sul piano della eticità e riconosca quella come la sua legge, quella determinazione universale come espressione dell’universale che è in lui, e l’accetti perciò come la sua vera vocazione di libertà. Sicché l’essenziale libertà della determinazione etica, così certa, quando sia guardata di fronte all’individuo pensato astrattamente come isolato, non è men certa, quando nell'esperienza sociale dello Stato ad affermarla concorrano altri soggetti ponendo come legge dell’azione di lui quella che egli sente tuttavia come sua. Anzi, vorremmo dire, ancora più sua, se è vero che l’autonomia della legge è fondata sulla sua universalità per cui essa esprime la vocazione veramente umana, perché tanto più chiaro e inequivocabile si pone questo valore universale, tanto più quella legge rispecchia la vera vocazione umana, quanto più gli uomini, nella esperienza sociale, postisi nel piano dell’universale, concordino nell’affermarla.</p><p class="paragraph" data-counter="93" id="p-93">E tuttavia, malgrado le considerazioni fatte finora le quali svelano essere uno solo il senso della libertà e trovare questa la sua necessaria espressione nell’ambito della società e dell’adesione al supremo valore che in essa si esprime, quello dell’autorità e della libertà è veramente un problema, un eterno ineliminabile problema di cui la eco si risente più o meno viva in ogni vicenda di storia, che ha pur essa in tanta parte il suo “pathos”. Problema, perché processo e sforzo faticoso è questo innalzarsi del singolo all’universale, questo suo lasciarsi indietro la libertà fisica, per accettarne, il che non è senza reazione e senza dolore, il limite e la trasfigurazione, questo porsi sul piano della vera umanità, là dove ogni conflitto si risolve, solo a patto che sia stata coraggiosamente sostenuta la lotta dell’umanità contro l’antiumanità, di quel che è vero contro il nulla. Processo di liberazione che diventa tanto più vivo e drammatico nell’esperienza sociale per la presenza, cui or ora si accennava, di coloro che con il singolo affermano il valore della legge che dà limite e significato alla sua azione. Perché c’è qui una più difficile ascesa all’universale, che sappia risolversi in un amoroso incontro pacificatore con gli altri uomini in una suprema solidarietà, dissolto il vano, e pur sensibile e vivo, senso dell’esteriorità del comando sociale, nel quale va ritrovata l’anima dell’universale legge. Perché c’è da tener conto qui della storica determinazione, per cui l’universale etico-giuridico si esprime in un determinato diritto positivo, il quale avrà ugualmente sempre un residuo ineliminabile di inadeguatezza di fronte all’universale, che lascerà aperta la via ai contrasti degli intendimenti particolari, per cui la voce della coscienza individuale si leverà, di volta in volta, con l’istanza di una superiore verità contro la determinazione giuridica positiva con la pacifica rivoluzione del mutamento dei codici o con quella violenta. Quello dell’autorità e della libertà, è perciò gravissimo problema umano e incessante sforzo di conquista. Il suo senso è ormai chiaro, è nella continua lotta per un diritto giusto, cioè per una determinazione etico-giuridica, in cui il singolo possa convenire con la collettività, ritrovarsi in essa, sentire quella legge come sua, celebrare nella legge la propria libertà.</p><h2 class="title-2">Le funzioni dello Stato</h2><p class="paragraph" data-counter="94" id="p-94">Dopo esserci occupati dei fini dello Stato, vediamo di definire di questo, alla stregua della già delineata natura della categoria, le fondamentali funzioni le quali saranno conseguenti a quelli e tali perciò che li realizzino con caratteristiche operazioni. Per questo è opportuno richiamare la distinzione tra la complessa realtà dello Stato nella sua totalità, comprensiva dello svolgersi della vita sociale nell’attuale di tutti gli scopi umani e sotto l’egida della legge di verità, e quel settore della esperienza sociale, che abbiamo chiamato il momento potestativo puro dello Stato, in cui i consociati vogliono la sola legge dell’azione concreta, il puro universale cioè che dia norma alla realizzazione dei fini umani nella vita sociale. È chiaro che, sotto l’uno e l’altro profilo, è tuttavia sempre un’unità sociale che si costituisce, o che sia l'accordarsi delle volontà individuali nel porre un’unica legge dell’azione, o che le concrete volizioni si armonizzino, nell’ordine universale della legge, in una solidarietà sociale, procurando poi, in aggregati più o meno vasti, un perseguimento solidale di fini sociali, impossibili a realizzarsi dall’individuo isolato. Tutto questo vedremo meglio studiando la funzione propriamente amministrativa dello Stato. Ma intanto già il richiamo ci serve, per illustrare il punto di vista caratteristico riguardo alle operazioni nelle quali e per le quali si fa lo Stato come solidarietà sociale<sup><a href="#curatornote-41" id="curatornote-ref-41">[41]</a></sup>.</p><p class="paragraph" data-counter="95" id="p-95">È chiaro ormai che, nell’ambito dello Stato, ogni azione di cui si compone l’esperienza sociale che lo costituisce si pone con una tipica anima sociale, come fatto essenziale di solidarietà e cioè con una immanente considerazione degli altri, per i quali l’azione di ciascuno è, come nell’essenza della vita umana, profondamente significante. Ciò è vero in entrambi i settori in cui abbiamo distinto l’esperienza sociale dello Stato, perché, o si accordino le volontà nel porre la legge universale dell’azione, o che le volizioni si armonizzino in concreto nell’ordine universale della legge o per realizzare scopi ultraindividuali, sempre la volizione dell’universale o l’azione concreta, per il loro caratteristico compaginarsi nella unità sociale, son poste con un intento di solidarietà e perciò questa affermando ogni momento nella propria realizzazione. Tuttavia c’è un caratteristico momento, che vale la pena di distinguere tra le varie operazioni nelle quali lo Stato si svolge, quello cioè corrispondente a tale attività che tipicamente tende a promuovere e sviluppare la solidarietà sociale, conducendo le volontà ad accordarsi nel porre la legge di verità dell’azione, a riconfermarla, quando occorra, nella concreta esperienza, a cooperare nel perseguimento dei fini ultraindividuali, che faciliti la realizzazione delle mete umane in ciascuno. Si tratta di attività concrete il cui fine particolare, da realizzare in spirito di verità, è appunto la realizzazione della particolare forma di solidarietà che viene in considerazione. Per cui è naturale che una siffatta attività accompagni ogni momento della operazione statuale e da questa resti a sua volta caratterizzata. Si tratta, potremmo dire, di un sacerdozio, cui è dato, come suprema missione da assolvere, l’indirizzare con tutti i mezzi possibili ed in spirito di amore, ogni soggetto ad assumere la sua posizione di solidarietà. Sacerdozio, abbiamo detto, né la parola può sembrare eccessiva a contrassegnare una funzione di alta e delicata responsabilità etica, per cui il soggetto, dimentico di ogni particolare interesse e andando oltre il limite del normale contributo dato da ciascun uomo all’unità, vivendo nel particolare l’universale, ben più si pone come scopo individuale, che tutto l’assorbe, questo farsi, per tanti aspetti difficile e faticoso, dell’unità per cui impegna in modo totale le sue umane energie, a tutti servendo, perché la suprema verità dell’unità sia. E se è ogni attività svolta nel tutto, come meglio vedremo, servizio reso al farsi della società nel suo supremo valore, tanto più lo è questa, che al farsi dell’unità dà non solo la propria adesione all’universale nella volizione concreta, ma ben più l’opera svolta costantemente per fare il molteplice uno. Quanto abbiamo detto fin qui serve a chiarire alcuni aspetti della teoria delle funzioni dello Stato, le quali mal s’intendono, ove non si tenga distinta l’attività storica rivolta a rendere possibili taluni essenziali caratteristici momenti dell’esperienza sociale dello Stato e questi stessi in sé considerati, quali sono per quell’attività storica che ha dato opera costante a crearli.</p><h2 class="title-2">La funzione legislativa</h2><p class="paragraph" data-counter="96" id="p-96">La prima applicazione della distinzione fatta or ora si ha in tema di funzione legislativa. Per la quale appunto occorre nettamente discriminare due aspetti, e cioè quello che corrisponde al tipico momento della sovranità pura, già da noi descritta, con alcune caratteristiche che saranno chiare nel corso di questa esposizione, e quello corrispondente all’attività storica, che un tal momento promuove e rende possibile nel suo tipico atteggiarsi. Quando si parla di funzione legislativa si ha presente, e sia pure con un accentuato richiamo all’attività storica degli organi che la pongono, al tipico momento della universale validità di una legge, data nell’ambito di una società, come supremo criterio, discriminante e determinatore, delle attività che in quella si svolgono. È quel momento essenziale alla vita dello Stato, nel quale, come abbiamo visto a suo luogo, tutti i soggetti, rispondendo alla vocazione profonda, per cui ad ogni uomo la voce della coscienza fa chiara la verità, conformemente esprimono in unità solidale un siffatto criterio di valore per il mondo dell’azione. La quale partecipazione di tutti i soggetti nell’indicare la suprema legge, cui nessun uomo può sottrarsi, se voglia essere tale, assolvendo la responsabilità della sua immancabile esperienza sociale, è, come fu avvertito, espressione di quel tipico cointeresse, per cui nessun uomo che sia in società può estraniarsi dall’azione pratica di uno qualunque dei membri del tutto, nella quale è in gioco la sorte dell’universale, e cioè della verità in quel soggetto puntuale ed in tutti, ideale comunanza delle volontà nella legge affermata, nella quale ciascuno assume la sua responsabilità, accompagnando, aiutando, e, con quel significato che questo termine può avere nel mondo della libertà etica, determinando sviluppi di vita conformi alla suprema verità di quella esperienza sociale. Né si tratta, come pure fu avvertito, di una reale volizione, in quanto ponga la norma dell’azione fuori dell’azione concreta, la quale sola è reale, perché un tal volere insieme all’universale, è posto in perfetta aderenza alla situazione concreta del volere e proprio per impegnare questa ad essere secondo la sua legge. Onde ciascuno vuole, come vorrebbe se egli stesso fosse nella situazione concreta, ed anzi sentendo questa, che pure riguarda altro soggetto, come a lui medesimo riferibile, in quanto in essa è in gioco l’universale, che è suo non meno che dell’altro.</p><p class="paragraph" data-counter="97" id="p-97">Tipica espressione di un tale momento di sovranità, senza cui lo Stato, come società ordinante, non sarebbe, è la consuetudine, nella quale appunto ciascun singolo, nell’atto che pone in essere la concreta volizione, vi esprime la norma che a quella dà valore e perciò determinazione, ponendo una legge, nella quale non può non concordare chiunque quell’esperienza sociale viva. Tant’è vero che nella consuetudine ogni soggetto si comporta secondo quella legge spontaneamente posta, ogni qual volta incida in tal situazione concreta cui quell’universale valore dia norma. Espressiva è a nostro avviso, la fonte normativa della consuetudine, in quanto dà rilievo a un siffatto spontaneo costituirsi della solidarietà sociale nella riconosciuta verità normativa dell’azione, che non è meno significante, se, come ivi avviene, il soggetto pone la sua volizione della norma, quando appaia essere egli stesso interessato, mentre, come abbiamo visto, questo succedersi di soggetti che pongano l’universale valore è tuttavia espressivo della compresenza di tutti nell’affermarlo, perché una tale spontanea affermazione, nel succedersi delle situazioni storiche, non sarebbe possibile, senza una tale caratteristica coesione delle volontà nel porre un valore universalmente valido per la concreta esperienza sociale dello Stato. Ed anzi a questo proposito sia avvertito per incidenza che tutto il significato della consuetudine è nel suo caratteristico processo formativo, che le attribuisce un inconfondibile carattere, anche quando essa, già bella e costituita, si presenta come norma obbligante anche il soggetto estraneo alla sua formazione, tal quale come la legge. Vero è che non v’è soggetto estraneo ad essa, perché essa non è mai, come del resto la legge, un processo compiuto, ma un processo in fieri, nel quale solidalmente i soggetti affermano la loro eticità nel dar norma all’azione di ciascuno, che è come se fosse di tutti. In questo senso la consuetudine esprime, come meglio non si potrebbe, l’anima perpetuamente viva e squisitamente personale della norma dell’agire, così come la legge a sua volta, nel suo tipico processo formativo, meglio coglie altri significati, particolarmente espressivi del momento della sovranità pura dello Stato.</p><p class="paragraph" data-counter="98" id="p-98">Caratteristica dell’attività legislativa in senso stretto è un operare di organi, che ogni costituzione statuale definisce, nel senso già chiarito di un particolare servizio sociale da assolvere, quello cioè di promuovere, facilitandone lo svolgimento, il costituirsi di una siffatta solidarietà sociale nella volizione dell’universale, la quale invece nella consuetudine, come abbiamo visto, è tutt’ora allo stato fluido e viene man mano componendosi, con più spontaneità ma certo meno agevolmente ed efficacemente, che non avvenga nella legge, dov’essa è voluta e proposta come scopo impegnativo supremo da realizzare di operanti personalità umane. Le quali, assumendosi questa funzione, che abbiamo esitato a chiamare sacerdotale, assolvendo questa suprema responsabilità morale, svolgono la delicatissima opera, che poi vuol dire condurre gli uomini nel profondo del loro io, là dove brilla la luce della verità, perché essi vogliono concordemente, superando ogni angustia di visioni particolari e di meschini interessi, la legge che sia valida norma di ogni esperienza concreta. Si tratta di purificare le singole volontà e di ricondurle perciò agevolmente sul piano dell’universale; di far tacere, d’altra parte, in se stessi, ogni voce di particolare interesse, che, turbando la limpida visione delle cose, sovrapponga alla reale considerazione di quel che è universalmente voluto in spirito di eticità, la propria intuizione che rischia di essere particolare. Si tratta di compiere una sintesi vera, e non certo un compromesso quantitativo, degli infiniti sistemi giuridici, che da ogni coscienza etica possono svolgersi, nella storica concretazione dell’universale valore, finché uno appaia come il vero e il valido con legittima pretesa di dar norma all’esperienza concreta. Si tratta di farsi attenti ad ogni voce di verità, da qualunque parte venga, di rendere in una parola omaggio alla verità quale che sia, purché sia vera, attentissimi ed umili, pronti alla continua rinunzia alla propria particolare visione, perché questo supremo tra i servizi sociali sia svolto appunto a servizio della collettività, cui va rivelata in termini espliciti e storicamente efficaci la sua legge più profonda di vita.</p><p class="paragraph" data-counter="99" id="p-99">Un tal processo, è chiaro, succedendo alla consuetudine, che essa del resto non respinge ed alla quale anzi continuamente si rifà, si accompagna all’accentuarsi della solidarietà organica dell’esperienza sociale dello Stato e segna il momento nel quale l’unità, che dello Stato costituisce l’anima, avverte l’esigenza di trovare attività efficaci per il suo promuovimento, le quali meglio la realizzino aiutando la spontanea vocazione del molteplice verso l’unità. E poiché le attività di promuovimelo dell’unità, per la permanente natura molteplice di questa, non ne escludono gli spontanei processi costitutivi, s’intende perché la legge non esclude la consuetudine, ma ad essa si rifà continuamente, assumendone il contenuto.</p><p class="paragraph" data-counter="100" id="p-100">Si discute nella scienza giuridica, se e quali limiti incontri l’attività degli organi legislativi, e si nota per lo più che, mentre essi sono liberi nel dare alla legislazione un determinato contenuto, soggiacciono invece a vincoli formali per quanto attiene alla competenza di ciascun organo ed alle caratteristiche forme onde la legge si costituisce<sup><a href="#curatornote-42" id="curatornote-ref-42">[42]</a></sup>. Mentre, d’altra parte, proprio in vista di questa libera determinazione del contenuto della legge, si parla qui di una funzione tipicamente sovrana, per la quale appunto si riscontrano le maggiori difficoltà a concepirla come limitata e perciò espressiva di diritti e obblighi dello Stato. C’è, a nostro avviso, in tutto questo un grosso equivoco. La sovranità, sappiamo ormai, è propriamente della società intera in quanto vuole l’universale, e quindi sovranità della legge, cui ciascun soggetto deve piegarsi per essere libero. L’attività storica, che noi chiamiamo propriamente legislazione, è libera sì nel porre il contenuto della legge, ma nel senso da noi chiarito, come di un ossequio umile e disinteressato alla verità che appaia come veramente valida nella coscienza dei consociati. È questa che il legislatore deve cercare, a questa egli si piega, solo questa idealmente egli può accogliere. Il contenuto della legge è così prefissato; al legislatore spetta il compito altissimo di riconoscerla per quel che essa è, ricavandola dal profondo della vita dei soggetti e rendendola esplicita a tutti. In questo ossequio alla legge è ancora una volta la sua libertà. Ed è appunto e solo questo ossequio all’universale che dà norma al compito del legislatore e ne esprime il carattere di altissima responsabilità morale, perché ha il legislatore un tal supremo vincolo, per cui egli deve rettamente interpretare ed esprimere l’universale veramente valido. E in questo universale, una volta che esso sia fatto esplicito ed efficacemente operante, una volta che sia stato assolto il servizio sociale, che il legislatore si è assunto, ch’egli, per così dire, si risolve, ritornando alla posizione di elemento costitutivo della solidarietà, che egli ha contribuito a determinare. Questa è l’anima di vero di quell’accenno frequente nella dottrina al non identificarsi la volontà della legge con quella dello storico legislatore che contribuì a formarla, avendo la legge un suo autonomo contenuto ed una universale validità, in quanto soddisfa le esigenze dell’unità sociale in un determinato momento storico. Tale anima di vero è nella su descritta posizione, per cui veramente sovrana è la società nella volontà etico-giuridica che essa esprime da sé, col sussidio del legislatore, in un determinato momento storico, mentre questo è appunto determinatore dell’unità e perciò egli stesso soggetto alla sovranità della verità, che egli tende a rendere esplicita.</p><p class="paragraph" data-counter="101" id="p-101">Un ultimo punto, forse il più caratteristico, è da notare, quello che riguarda la legge, la quale è, secondo la comune intuizione, disciplina generale ed astratta, predisposta in vista di casi considerati nel loro tipo e perciò non dettata da considerazioni di persone ovvero di particolari situazioni ma in vista della verità intrinseca ai rapporti da regolare. Ora questo, è chiaro, non toglie affatto quella ideale aderenza, di cui abbiamo parlato, della norma valida alle concrete situazioni, in cui essa accompagna e determina la volizione del singolo nella verità, e della quale vedremo fra non molto interessanti espressioni. Vero è che la norma, predisposta ad opera del legislatore in quelle concrete situazioni, vive ad esse perfettamente aderente e tale che senza di esse non potrebbe essere pensata. E tuttavia ha un significato quel parlare di una produzione della norma quasi puntualizzata nel tempo, quel vederla così distaccata da ogni particolare interesse. Ed è di esprimere la indipendenza della legge, che è universale, da ogni particolare situazione; il soggiacere ad essa di ogni particolare e non di essa invece al particolare. Espressione e garanzia della assoluta validità e sovranità della legge. Garanzia della uguaglianza di trattamento legale dei cittadini e perciò di libertà, come si dice in sede politica; espressione, come noi preferiamo dire, della assoluta validità di essa posta come criterio dell’agire e perciò come supremo valore di tutta l’esperienza pratica. Valore che si ridurrebbe nel nulla, se non fosse davvero verità universale, ma solo se ne rivestisse ipocritamente le apparenze, facendosi determinare dal capriccio del particolare. Onde è che la funzione legislativa, con riguardo all’attività degli organi che pongono in un certo momento ed una volta per sempre il supremo criterio di valore dell’esperienza sociale, esprime magnificamente la oggettiva validità e la indisponibilità, nel senso che è ormai chiaro, della norma sovrana come solidale volizione sociale dell’universale. La quale poi, come sappiamo bene, si svolge perfettamente aderente alle situazioni concrete cui dà norma, da esse pur sempre idealmente distinguendosi per la sua natura di supremo valore normativo e determinante. Di questo vivere concreto della volizione sociale dell’universale siamo per vedere ora un interessantissimo aspetto con riguardo alla funzione giurisdizionale.</p><h2 class="title-2">La funzione giurisdizionale</h2><p class="paragraph" data-counter="102" id="p-102">Siamo ancora con quest’altra funzione dello Stato nel momento della sovranità pura, della tipica volizione sociale dell’universale, per cui tutti i soggetti dell’esperienza sociale dello Stato si accordano nel porre un’unica legge di verità valevole per il mondo dell’azione concreta di una solidarietà di alto significato etico. Siamo cioè in fondo di quello stesso momento dell’esperienza sociale che abbiamo visto caratterizzare anche la funzione legislativa. Nell’una e nell’altra si pone, noi sappiamo, la legge idealmente distinta dalla volizione concreta cui essa dà norma e dalla quale, come tipica sintesi di valore e fatto, si distingue appunto, in quanto ne rappresenta la verità essenziale che quella deve realizzare. E tuttavia, pur da essa distinguendosi, in essa vive, accompagnando e agevolando la volizione totale dell’universale, l’ardua fatica onde il singolo, messo di fronte alla sua umana responsabilità sociale, dà in solidale unione con tutti verità e perciò valore alla sua azione. Sicché, pur storicamente delimitato il momento nel quale, ad opera degli organi della legislazione, vien definito il contenuto della volontà sociale, tuttavia tale accordo di volontà si riproduce e vive in concreto ogni qual volta, nell’infinitamente varia esperienza della vita, il soggetto si accordi ad essa e solidalmente voglia l’azione conforme alla sua stessa razionale esigenza.</p><p class="paragraph" data-counter="103" id="p-103">Questo però che è, malgrado ogni contraria apparenza, nella normalità della vita giuridica, non esaurisce quest’ultima, la quale conosce una gravissima crisi, che si determina, quando lo sforzo di ascesa del soggetto sul piano dell’universale, nel quale egli trovi a sé concorde la volontà di tutti gli altri uomini, fallisca senza raggiungere la sua meta; e anche solo quando, senza che si verifichi questa caratteristica negazione del valore di verità, il singolo non trovi accanto a sé, nel momento in cui più lo impegna l’esigenza di essere secondo l’universale, l’aiuto e la chiarificazione che nascono dal sentirsi vicina una conforme volontà sociale che ponga lo stesso valore come norma all’azione, sicché in quel caso sorga lacerante il dubbio circa la norma che deve dirigere l’azione e darle il suo umano valore. Son casi questi, che corrispondono poi all’illecito giuridico come negazione della legge di verità dell’azione e alla incertezza del soggetto circa la direttiva da dare alla propria esperienza di vita, nei quali sempre risulta smarrita la verità che alla vita dà significato e valore. Si debba una tal perdita alla volontà capricciosa del soggetto che neghi l’universale come a lui appare e che dagli altri gli viene prospettato, ovvero ad una situazione di incertezza, per cui il soggetto, pur volendo la obbiettiva verità come norma dell’azione, non riesce tuttavia a coglierla e a renderla operante, il risultato è sempre una tragica frattura, per cui appare lacerata la essenziale unità della vita nella verità, della vita coerente a se stessa. Negazione ed incertezza sboccano allo stesso punto, dove cogliamo l’uomo dubitoso, senza la verità che rende buona ed amabile la sua vita, dove la possibilità, tradottasi in atto, dell’errore e del male, ha condotto il soggetto a tal punto, che egli più non riesce da sé solo a dare alla propria vita la legge di verità, fuori della quale essa è nulla. Né vale dire che tuttavia, benché l’uomo possa ignorarla o fingere di ignorarla, negandone la validità, la verità è nella vita e questa ha, al di là di ogni subbiettiva incertezza e di ogni capriccioso malvolere, la sua norma e il suo valore. Perché la verità ha da essere nell’uomo e per l’uomo la suprema ricchezza della sua vita; perché l’errore ha da essere fugato e il male vinto, perché sia in ciascuno la pace della riconquistata verità che implica poi la ricostruita unità degli uomini nella verità che sia norma all’azione puntuale del soggetto. Non si può negare la realtà di questa tragica frattura per cui la vita ha perduto la sua verità e non può placare il suo dolore per lo smarrimento di se stessa, e la verità, a sua volta, ha perduto il suo contatto con la vita, la sua pacificatrice aderenza ad essa, la sua concreta validità nell’azione storica. È il dramma dei due termini di unità che non possono ritrovarsi nella sintesi, in cui soltanto essi son veri.</p><p class="paragraph" data-counter="104" id="p-104">E tuttavia, come sappiamo, anche in ordine a quella situazione, come ad ogni altra, il legislatore creò col suo sforzo faticoso l’unità sociale nella volizione dell’universale con l’esprimere, nella costruita unità, la norma certa e inderogabile dell’azione. Lavoro però purtroppo restato vano, se la verità fu smarrita e rotta perciò necessariamente la stessa unità che in sé la esprimeva. L’esigenza che si ripropone ora più viva che mai, ed anzi dolorosamente appassionata per il fallimento dell’esperienza negativa, in cui fu provato che voglia dire vita senza verità, è ancora la stessa, cui la legislazione intese soddisfare e che restò incompiuta in quel punto. Si tratta ancora una volta di ritrovare in immediata aderenza alla posizione che ne esprima l’esigenza, l’universale che valga come norma per l’azione, il quale poi, se è valore di un’azione essenzialmente sociale, dovrà esprimersi nella volontà di tutti i soggetti che sono alla lor volta nell’universale e cointeressati, sappiamo, alle sorti di questi. Il quale, benché sia in gioco in una situazione puntuale, è in gioco tuttavia come supremo valore umano e perciò della vita di tutti e di ciascuno. Se la storica opera di unificazione sociale e di espressione dell’universale compiuto dal legislatore risultò in questo caso incompiuta, se non del tutto vana, come fra poco vedremo, un’altra opera storica si svolge, che, partendo dall’appassionata e dolorante esigenza del caso di vita dove la verità fu smarrita, questa ritrovi per donarla ad essa, ed in quella e per quella ricostruisca l’unità solidale della società, che nella verità smarrita s’è sperduta anch’essa. Tale è l’opera del giudice; tale è la funzione della giurisdizione, che è in essenza, come e ormai chiaro, volizione sociale dell’universale e perciò sovranità dello Stato, ma tale che sorge da un tipico processo e soddisfa questa particolarissima esigenza di ridare alla vita la sua perduta verità. Perciò bene esprime l’essenza del fenomeno il naturale significato del termine <em>giurisdizione</em>, che è appunto uno <em>ius dicere</em>, proclamare ciò che è giusto e vero in ordine ad una tale situazione, dove la verità fu perduta. Vero è che il processo ha come sua ragione d’essere essenziale la ricerca e la proclamazione della universale verità dell’azione, ed a questo tende quel suo essenziale momento, che è anche esteriormente preponderante, della cognizione, che è un guardare attentamente insieme, come meglio vedremo fra poco, al criterio di valore ed alla vita, cui va svelata la sua legge profonda di verità. Giustamente fu osservato in sede scientifica che prevalente nel processo è il momento logico e dichiarativo, che è poi espressione inadeguata per indicare il senso più profondo del dramma che il processo tende a pacificare, dando alla vita il suo valore. Questo è veramente l’essenziale, ed ogni altra attività, che il valore tende a rendere nella vita concretamente operante, che poi corrisponde alla fase esecutiva del processo, in tanto ha significato, in quanto essa stessa si presenti come rivelazione progressivamente più efficace, più vicina al soggetto, vorremmo dire, più vivacemente determinante, di quella luce di verità, il cui smarrimento fu sentito come il più angoscioso dramma della vita umana nell’esperienza sociale. Tanto vero che, come si ebbe occasione di accennare, nulla sarebbe la storicamente effettiva operazione per cui il singolo viene ridotto in fisica posizione di giustizia, se una tal dura fisicità non si dissolvesse per lui, illuminandosi appunto di luce di verità, che trovi adesione nella coscienza del singolo e ponga questi d’accordo con la solidale volontà della società, senza cui quella verità non sarebbe. È il processo, si noti, ricerca ansiosa ed amorosa della verità universale, quale certo e solo può esprimersi nella società, come molteplice che un universale valore realizza. È perciò ricerca che il giudice compie, con opera non dissimile da quella del legislatore, salvo che per la nota di più piena concretezza, nella coscienza etico-sociale. Con la duplice direttiva, da distinguer per delicate sfumature, per cui il giudice compie insieme il lavoro di ridurre all’unità nell’universale affermato le volontà dei singoli che compongono l’esperienza sociale, e insieme ricerca l’universale verità, di cui quel concorde volere dei singoli è prova decisiva. Onde egli ricompone l’unità nella verità e per la verità, e insieme l’ideale legge di verità esprime che, nell’atto che unifica le volontà nel tutto, trova in esse così unificate la essenziale garanzia del suo universale valore. Ancora una volta, come il legislatore, così il giudice, è, nella sua attività, vincolato; quella che egli cerca è la verità che vale per se stessa; la sua libertà è questo vincolo assoluto, per cui egli, superando l’arbitrio della individualità capricciosa, si piega nello ossequio alla verità che è più grande di lui e che è insieme la sua vera grandezza. Supremo servizio sociale anche questo, per cui un uomo si propone di creare la solidarietà nella verità, la quale è insieme frutto e forza determinante della solidarietà e serve così il supremo interesse della società che appunto nella verità compie il suo umano destino. Lavoro questo del giudice, come quello del legislatore, pel quale la voce della coscienza etica va ritrovata e fatta efficace e chiara nella più profonda coscienza di ogni soggetto, dove si placano le pressanti voci dell’interesse particolare, per lasciare che appaia chiara e travolgente la vocazione della verità. E la unificazione, come è chiaro, si compie proprio, conducendo ciascun soggetto al suo più vero e profondo io, dove l’incontro con gli altri è possibile e agevole.</p><p class="paragraph" data-counter="105" id="p-105">Questo lavoro di immensa difficoltà e di suprema responsabilità umana e sociale il giudice compie non solo; sono con lui, collaboratori efficaci a questa ricerca, i soggetti, le cui concrete volizioni sono in gioco, ansiosi di trovare la smarrita verità ed in essa l’unità, fuori della quale non è vita. Questo è il significato del carattere triangolare, come si dice, del processo, nel quale il giudice è fra le parti e al di sopra delle parti e giudica delle loro rispettive pretese. E tuttavia il conflitto delle parti, fra cui il giudice si pone per indicare la verità, non è egoistica affermazione del particolare, quasi che esso chieda il sussidio di una dichiarazione di verità che aiuti la egoistica pretesa a valere, ma è piuttosto forma espressiva di collaborazione, per cui, accanto alla società che cerca nel giudice la sua verità ed unità, ed anche certo per conto di coloro nei quali la verità fu smarrita, questi stessi si pongono come ausiliatori nel difficile processo, dimentichi per un momento dell’interesse che urge ciascuno nella volizione cui è impegnato, al di sopra del quale si pone il ben più alto e decisivo interesse che la volizione sia non in qualunque modo, ma proprio nella verità, fuori della quale è nulla. E ciascuno dà, dal proprio punto di vista, il suo contributo alla suprema conquista. Da una parte è la società che ritrova la verità per tutti, e per coloro in particolare che la verità smarrirono; d’altra parte sono i singoli che ancor essi per sé e per tutti, partendo dal particolare e andando verso l’universale, si fanno determinatoti di solidarietà e verità, nelle quali essi stessi si ritrovino con gli altri solidali nell’affermazione dell’universale valore dell’azione. Questo il senso più profondo della partecipazione al processo di colui che fu leso nel suo diritto, ed è perciò, come si dice, titolare dell’azione e dell’altro nei cui riguardi si avanza la pretesa. Certo che sarebbe idealmente possibile concepire un processo in cui la giurisdizione si muova in modo del tutto autonomo, e nel quale, per organo del giudice, la società si rifaccia solidale nella verità universale. Ma un processo senza azione e senza convenuto, che siano organi vivi ed operanti di esso, cui diano ciascuno il proprio contributo per la ricerca del vero e dell’uno, sarebbe ancora processo incompiuto. Vedremmo allora sì l’ansia onde la verità va verso la vita per donarle la sua luce, ma non ancora l’ansia con cui la vita cerca a sua volta la sua verità. Che è in ogni situazione puntuale la verità di quella e della vita nel suo totale valore. Per cui il singolo che lavora accanto al giudice non è solo tale che cerchi coerenza della sua vita in se stessa, e perciò la sua propria pace ma quegli che cerca la totale aderenza della vita alla sua verità, e perciò l’affermazione della legge appunto della vita. Né si può guardare come significante la caratteristica condizionalità dell’azione, la quale ha efficacia di permettere al processo di svolgersi onde la società si muoverebbe per ricrearsi, tramite il giudice, in verità ed unità, solo se al singolo piaccia. In realtà, a parte le considerazioni di opportunità che possono farsi a questo proposito, l’azione non è un diritto disponibile, perché essa va idealmente esercitata come collaborazione data per la ricerca della verità e la realizzazione dell’unità sociale. Onde è che essa va sempre naturalmente assumendo il carattere di un potere, di un onere, che debba essere necessariamente assunto, perché sia soddisfatta quella esigenza di totale verità ed unità, in ordine alla situazione che dalla investitura del vero abbia bisogno. E il termine estremo del processo con riguardo all’azione che la muova è proprio nella esperienza espressiva dell’ordinamento penale, per cui per ogni leso è il Pubblico Ministero che agisce, che anzi deve agire, perché appunto unità e verità siano realizzate. E tuttavia non è vana la sua presenza, anche se egli realizza una condizione, che non è poi una condizione, se deve essere necessariamente posta. Perché egli appunto, di fronte al giudice, rappresenta la voce della vita che cerca la sua verità e risponde alla verità che cerca secondo la sua vocazione la vita per dominarla. Posizione del particolare cioè, il quale nell’atto in cui nel particolare è impegnato, tuttavia collabora con l’universale che cerca farsi concreto, perché essa esigenza non è men sua dell’altra per cui il particolare cerca farsi universale.</p><p class="paragraph" data-counter="106" id="p-106">Appaiono allora chiari i fini del processo intorno ai quali dalla scienza si discute, se siano l’attuazione del diritto subiettivo, come credono i più, ovvero del diritto obbiettivo<sup><a href="#curatornote-43" id="curatornote-ref-43">[43]</a></sup>. Ma i due momenti sono congiunti ed assolutamente indissolubili in quello che è il loro più profondo significato, per cui appunto la verità postula la vita e la cerca, e la vita cerca e postula a sua volta la verità. E nel particolare inserito nell’universale, in cui ha trovato la sua legge, che è poi quella reintegrazione del diritto di cui si parla, è tuttavia la verità che trionfa, il trionfo della verità, sia pure puntualizzato nella situazione storica cui dà norma, è sempre la vittoria di questa nella sua obbiettiva validità, mentre, d’altra parte, l’attuazione del diritto obbiettivo, e cioè il trionfo della verità, sarebbe ancora nulla, se quella non desse norma all’esperienza concreta, in cui una dolorosa frattura tra valore e fatto pose l’esigenza che ritornasse luminosa verità e nella verità l’unità sociale che essa condiziona. La sentenza, che conclude il processo nella sua fase di cognizione, rappresenta la riconquista, operata dal giudice, della smarrita verità, nella quale si ricompone l’unità sociale frantumata dal dubbio e dalla negazione e nella quale è sintesi ideale e perfetta di valore e di fatto; esprime la vittoria sull’errore e sul male per cui la verità appare valida nella esperienza concreta. Nella sua tipica forma di sillogismo, meccanicamente scheletrito, dove la norma funziona da premessa maggiore e il fatto da premessa minore, per dedurne l’applicazione della norma al fatto, e per indicare di questo la verità, essa esprime quella compiuta sintesi di valore-fatto, che abbiamo visto costituire l’anima profonda della giurisdizione. Qui il giudice ha compiuto l’opera sua, avendo ristabilita la solidarietà sociale affermata dell’universale e avendola posta nella sintesi puntuale della sentenza come concreta norma determinante dell’azione. Quello che essenzialmente il processo tendeva a creare, una lucida verità che illuminasse la vita e le ridonasse il suo significato, è così realizzato. Quello che all’emanazione della sentenza tien dietro; l’esecuzione cioè, non è che il progressivo svolgersi della verità che si fa storicamente efficace nel fatto. Mentre, c’è appena bisogno di avvertirlo, il fatto fisico nella sua brutale efficacia, non ha altro significato che di una anticipazione della posizione di giustizia, come avviamento al singolo a porsi in essa eticamente, onde si compia davvero la solidarietà universale, di cui quel singolo è parte e nella quale egli non è, se non con libera anima. Nell’atto in cui la fase esecutiva del processo rappresenta, per così dire, una sempre più compiuta chiarificazione della verità, ed un approfondimento della unità sociale ritrovata, nell’atto in cui la sintesi compiuta di valore e fatto si svolge ad opera della società tutta, essa indica pure, come è ormai chiaro, il processo per cui il singolo realizza nel foro augusto della sua coscienza l’adesione alla verità e l’inserimento nell’unità, che da lui si attendono, perché unità e verità abbiano significato pieno.</p><p class="paragraph" data-counter="107" id="p-107">A meglio chiarire il senso dell’opera compiuta dal giudice con la collaborazione delle parti e che trova nella sentenza la sua tipica espressione, val la pena di ricordare il carattere dichiarativo di questa cui accenna sovente la scienza<sup><a href="#curatornote-44" id="curatornote-ref-44">[44]</a></sup>, in quanto, come si dice, la sentenza non farebbe che dichiarare quello che è nella legge, mentre un tal contenuto verrebbe applicato al fatto. Ora è certo che il giudice non crea <em>ex novo</em> la verità che valga, che neppure sarebbe possibile, ma appunto rende omaggio alla verità, che nella coscienza profonda di ogni consociato esiste, prima che, per così dire, la scopra e la faccia criterio di unificazione delle volontà di tutti i soggetti in ordine alla situazione concreta cui bisogna dar norma. Giudice e legislatore hanno, come già si è detto, uno stesso tipico disinteresse, che poi non è altro che il far tacere ogni voce di particolare che tenda ad affiorare dalla loro singolarità, per prestare insieme ossequio alla universale verità, supremo criterio di unificazione, così come essa è nella coscienza di ogni soggetto. Questa, che potremmo dire vacuità della sentenza, la quale non fa che ridire ciò che è vero, è appunto la sua forza, per cui essa si rivela non atto arbitrario del particolare, ma reale universalità di valore in un caratteristico svolgimento, per cui, ridicendo quanto era nella profonda coscienza di ogni soggetto, lo ridice tuttavia come risulta da un faticoso ritrovamento; ottenuto fugando l’errore e il male, e con nuova espressiva chiarezza lo ripropone a coloro che dubitarono della verità e la negarono ed a tutti i soggetti che, nella crisi del singolo, ne smarrirono a loro volta la luce e perdettero in essa il supremo valore della solidarietà. La ricognitività della sentenza è la sua forza, perché ne garantisce il significato di universale verità mentre essa è tuttavia un <em>quid novi,</em> in quanto ripropone una verità più luminosa dopo che fu smarrita e ritrovata, e dà nuovo slancio per questo allo svolgimento dalla vita etica.</p><p class="paragraph" data-counter="108" id="p-108">Questi ultimi rilievi aiutano ad intendere un punto di fondamentale importanza in questo chiarimento della giurisdizione dello Stato, cioè quello attinente ai rapporti tra giudice e legislatore, che tra i più appassionatamente dibattuti della scienza giuridica. Dopo quanto abbiamo detto, non occorre fermarsi a chiarire la fondamentale identità della funzione cui essi assolvono, in quanto siamo per entrambi nello stesso e tipico momento della volizione sociale dell’universale, che l’uno e l’altro promuovono con attività di somma responsabilità etica, chiarendo in ciascuno ed a ciascuno la verità e promuovendo, nell’adesione ad essa, la solidarietà sociale. Termine comune ad entrambi è quella operante coscienza etico-giuridica, come supremo criterio di valore dell’esperienza sociale dello Stato, che essi tendono a costruire e a rendere così storicamente efficace. Servi entrambi della legge, nel senso che abbiamo precisato, essi trovano in questo piegarsi ad essa la loro libertà. Tuttavia l’opera di ciascuno differenzia una diversa aderenza alla concreta volizione cui dare norma. Idealmente aderente sempre a questa volizione sociale dell’universale, che per dar norma all’azione fu posta, e l’azione sempre accompagna, indirizza e aiuta. Ma particolarmente ad essa aderente la stessa universale volizione, in quanto costruita per opera del giudice sotto la pressione della volizione che chiede la sua legge, né può tardare a riceverla. Che chiede la sua legge, mentre la sintesi compiuta dal legislatore, che doveva aiutarla in questo suo rispondere alla sua vocazione profonda, si è frantumata, affievolita e smarrita, tanto che, creata per essere efficacemente operosa in quella situazione appunto, manca al suo scopo, sembra vano e non dà luce viva e chiarificatrice per la misteriosa vicenda della vita che smarrisce inopinatamente tante volte la sua verità. Il giudice rifà allora l’opera del legislatore; ridà corpo a quell’ombra, riaccende la luce semispenta; ridona la certezza del valore vero, sorregge lo sforzo spesso formidabile della conquista della verità. Quanto il legislatore, ormai lasciato indietro, non riuscì a fare, fa il giudice. La sua legge è ancora certo quella verità che egli, come già fece il legislatore, ricerca nella coscienza di ogni uomo associato. Qui è la ragione ideale della sua libertà, per cui è organo autonomo costruttore di solidarietà e di verità. Schiavo certo della legge, che egli come il legislatore cerca, ma non già nella storica intuizione che rappresenta il termine della attività del legislatore e pare ora, mutati i tempi e successi l’uno a l’altro travolgenti gli eventi, morto prodotto, verità senz’anima, unità senza forza coesiva né efficacia storica. Ben più viva e palpitante unità, ben più valida operosa verità ha da costruire, ed in modo certo autonomo, il giudice, se è davanti a lui tal caso che forse è senza verità, perché quella apprestata dal legislatore non seppe essere con abbastanza vigore determinante; che rompe l’unità, perché l’unità, non seppe comprenderla. Egli risponde perciò solo di fronte all’esigenza etico-giuridica che interpreta e di fronte alla quale deve piegarsi. Occorre solo che l’attuale volizione sociale universale egli esprima nel modo più perfetto nel suo tempo storico, per l’esigenza di verità che deve essere soddisfatta. E tuttavia il lavoro fatto dal legislatore non è tutto perduto ed inutile. Senza vincolare il giudice nella nuova opera che egli intraprende in libertà, per essere della legge vera più adeguato interprete, esso è rilevantissimo dato di esperienza, di cui tener conto; esso, come sintesi compiuta, è verità trovata, se pure ora sia in buona parte morta, avviamento e aiuto alla nuova sintesi da compiere e alla nuova conquista di verità da fare. Mentre poi quella sintesi compiuta e quella verità conquistata fuori della appassionata e vibrante presenza della volizione concreta cui dar norma, e perciò, se più frigide, tuttavia più equilibrate e serene, se più lontane dal fatto, ad esse meno sensibili, su di esso meno efficaci, tuttavia ponentesi con tanta maggior forza di universale verità senza contaminazione alcuna di particolari interessi, sono oltre tutto solenne richiamo al giudice del caso concreto, cui urgono le particolari posizioni in conflitto, tra cui egli deve porsi imparziale, perché egli sappia affrancarsi dalla tentazione vivace del richiamo del particolare, per essere tanto più a questo fedele e tanto meglio di questo buon servitore, quanto più ne dissolva la mera negativa particolarità, per dare ad esso norma veramente universale e perciò pieno valore.</p><h2 class="title-2">Il momento politico umanistico dello Stato</h2><h3 class="title-3">La volizione etico-giuridica della persona umana nello Stato</h3><p class="paragraph" data-counter="109" id="p-109">Dopo aver esaminato il momento potestativo della sovranità dello Stato, cui vanno riferite le funzioni legislative e giurisdizionale che in concreto lo realizzano, passiamo ad esaminare l’altro interessantissimo momento che corrisponde a quella funzione esecutiva o amministrativa, di cui parla la dottrina dello Stato. Nelle due denominazioni, successe l’una all’altra nel tempo, c’è un caratteristico richiamo a quella concreta azione storica, con la quale i singoli e la stessa società unitariamente considerata perseguono, nella solidarietà sociale, tutti i fini umani. Siamo passati così dalla sovranità pura, in cui la società intera, aderendo alle situazioni storiche bisognose di una direttiva, vuole l’universale che dia valore ad ogni concreta esperienza, al momento in cui questa si svolge in effetti in sé realizzando quella verità che la società sovrana pose. E qui c’è da fare ancora una chiarificazione, la quale si richiama a quanto fu detto definendo lo Stato, quando fu dissipato l’equivoco anche solo verbale, per cui quello si restringe ai soli momenti dell’attivo operare della società come tale, lasciando fuori considerazione, non si sa bene perché, tutto lo svolgersi complesso della vita della società ordinata a Stato, proprio sotto l’impulso costante ed efficace di quella potestà che ad ogni esperienza dà la sua norma e di quella azione, per cui, come vedremo tra poco, la società intera propone scopi da perseguire alla vita di ciascuno. Questa posizione va tenuta presente, ora che siamo giunti a considerare proprio tale storica attività che si svolge nello Stato sotto la legge, e che è, occorre appena avvertirlo, parte essenziale della sua vita. </p><p class="paragraph" data-counter="110" id="p-110">Tale è anche quella posta in essere dal singolo nella sua singolarità, tuttavia sempre aperta all’esigenza sociale. Prima perciò di passare a considerare la caratteristica funzione attiva esplicata dalla società, per indirizzare il singolo nella concreta esperienza di vita, occorre guardare brevemente questa complessa e varia attività, cui dà opera ogni soggetto che sia nella vita dello Stato, realizzando la legge che la sua coscienza morale in accordo con la volizione sociale gli detta. Su questo punto occorre fare alcune chiarificazioni. La prima riguarda la complessità della esperienza umana sociale che vien qui presa in considerazione. Complessità per quanto riguarda, per così dire, l’estensione, secondo quello che si avvertiva or ora, perché i soggetti operanti in questo momento son tutti gli uomini che compongono la società organizzata a Stato, i quali realizzano nella volizione concreta l’universale valore della legge etica giuridica, e non soltanto coloro i quali, obbedendo ad una speciale esigenza sociale, si pongono come organi della collettività per la realizzazione dei suoi fini. Complessità ancora per quanto riguarda il suo contenuto, perché non c’è alcun fine, che l’azione umana realizzi, che possa considerarsi estraneo alla vita dello Stato, cosicché l’esperienza sociale, che andiamo esaminando, ha da intendersi come umana nel senso più completo della parola, in quanto, quale che sia lo scopo concreto della singola azione, purché sia umano e vero e perciò vero della verità della legge, esso è scopo perseguito legittimamente nella vita dello Stato.</p><p class="paragraph" data-counter="111" id="p-111">Un altro chiarimento riguarda il carattere solidale ed eticamente ordinato della esperienza sociale che si svolge in questo momento. Proprio qui infatti la norma posta per l’esperienza concreta, quella cui dettero mano legislatore e giudice, è chiamata a vivere, costituendo criterio di valore per ogni svolgimento di vita del singolo che persegua scopi umani. Ogni operare dell’uomo in società, è certo operare nell’ordine etico giuridico, di cui la sovranità è espressione, è perciò necessariamente nella tipica solidarietà sociale, cui la legge come esigenza etica universale dà norma.</p><p class="paragraph" data-counter="112" id="p-112">Mette conto vedere adesso, poi che siamo di fronte al singolo che qui risolve in ogni volizione concreta il problema della sua vita, che è problema di verità e perciò di valore da dare alla propria azione, l’interessante interferenza fra la esigenza etica che al singolo come voce della sua coscienza si prospetta e il criterio di valore che la società sovrana a lui pone dinanzi come illuminazione, avviamento, aiuto alla volizione concreta. Bisogna ricordare quello che si è detto a proposito della società sovrana, che è società di soggetti concordi nel volere l’universale come criterio di valore per ogni concreta situazione di vita; quello che si è detto ancora circa l’opera svolta in questo senso dal legislatore, quel complesso di organi cioè, che, volendo creare la solidarietà sociale nell’affermazione della verità per l’azione concreta, vanno ricercando nel profondo della coscienza di ciascun uomo quel vero veramente universale in cui altri concordano e a questa solidarietà danno espressione storica veramente efficace nella legge. Lo stesso lavoro, noi sappiamo, compie il giudice, complesso di organi anche questo, i quali ricreano nella situazione concreta, in cui la verità fu smarrita, una tale solidarietà nel porre il valore all’azione, che per suo conto il legislatore, come avviamento ed aiuto alla volizione futura aveva determinata. Questo caratteristico prodotto della storica attività del legislatore e del giudice, creatrice e ricreatrice della universale solidarietà, è offerto al singolo come un dono amoroso della società in questo momento, nel quale egli con le fresche forze della sua eticità è impegnato nel supremo compito di dare verità alla sua azione, secondo l’esigenza profonda che la sua coscienza morale gli rivela. Si tratta di vedere, guardando distintamente il caso del legislatore e quello del giudice, come l’un l’altro reagiscano singolo e società in questo atto puntuale che è la volizione del singolo sotto la legge, quella legge che è insieme determinazione del singolo e della società, valore che egli propone a se stesso e che la società a sua volta gli propone, fatto di ineliminabile autonomia che conosce il limite, e nel limite appunto si pone come libertà. Son questi due punti precisamente che bisogna aver presenti. È il singolo che, obbedendo alla sua intima, personalissima e tuttavia universale legge s’inserisce necessariamente in una solidarietà universale; è il singolo che, rendendo conto alla società, mostrandosi sensibile all’esigenza che questa, come avviamento ed aiuto, gli prospetta, in essa ritrova sempre quel suo io profondo, che la legge gli fa sentire come propria e personale. È chiaro perciò che il singolo, nell’atto che pone la sua azione concreta sotto la legge, rifà intero il cammino fatto dal legislatore. È questo il suo render conto alla società, cui non potrebbe sottrarsi per il carattere universale della esigenza etica che la sua coscienza gli propone come norma all’azione e la quale, proprio per essere universale, postula quasi riprova efficace della sua universalità, tal concordia degli spiriti nel riconoscerla, che dia al singolo la certezza di non trovarsi di fronte ad una legge capricciosa che il suo io più meschino gli camuffi per l’universale, ma di fronte alla verità vera ed al profondo valore dell’azione. Rifà così il singolo intero il cammino del legislatore, distaccandosi, sia pure a fatica, dalla pressione dell’esigenza particolare. Dandosi uno scopo di netta ricerca dell’universale, come, per suo istituto, il legislatore, pure va cercando concordia piena di tutti i soggetti nel porre la legge per la propria azione. La ricerca come verità profonda che nell’intimo di ogni coscienza si trovi e che va riportata alla superficie, ove risplenda, una volta liberata da ogni residuo di particolare. Come il legislatore, egli va scavando più in fondo che possa, finché tutti concordi nella verità gli siano accanto a confermare il vero profondo che egli ha trovato in se stesso e a dare slancio coraggioso alla sua azione nella verità. Nell’esperienza sociale, che è la sola veramente umana, il singolo non può sentirsi vicini gli altri uomini, che lo facciano sicuro di essere uomo egli pure in quell’istante e rispettoso perciò dell’esigenza universale. Ma in tale solidarietà confortatrice egli personalmente deve inserirsi; ad essa non potrebbe essere costretto, che il costringimento non avrebbe significato e negherebbe la solidarietà che è essenzialmente autonomia solidale. È tal lavoro questo, per cui egli s’innalza all’universale, nell’atto che vede innalzarsi allo stesso tutti gli altri che son con lui nella stessa esperienza sociale. Egli non può essere senza di loro, ma la loro presenza non sostituisce la sua personale, ed anzi ha solo significato, in quanto egli quelli abbia fatto presenti alla sua azione, unificandone la volontà e ad esse unendo la propria, tutte quante rivolte all’affermazione dell’universale. Così veramente nell’azione <em>sub lege</em> è il singolo autonomo determinatore della verità dell’azione che egli ricava dalla sua coscienza morale, e tuttavia è presente in una tale volizione libera la intera società sovrana che il soggetto non può non richiamare e sentire a sé concorde, se non vuol perdere la certezza del valore e dell’universalità della sua azione. Ora, se è il singolo, sotto la pressione appassionata della sua volizione che cerca la norma, creatore dell’unità sociale corroborante, che ne accompagni lo sforzo dell’universale, potrebbe sembrare del tutto inutile l’opera svolta dal legislatore per la creazione appunto di questa solidarietà sociale, di cui il singolo sembra non tenere alcun conto, quand’egli la rifà per suo conto in coerenza alla sua personale ricerca del valore. E tuttavia, come già per il giudice, così per il singolo l’opera del legislatore non è inutile e, benché l’unità sociale abbia bisogno di essere ricreata per davvero per lui, non perciò quella determinata dal legislatore, e che trovò la sua espressione nella legge, è cosa da nulla; nel suo necessario rifare in modo autonomo quel chiarimento di verità e quella solidarietà universale, il singolo tiene conto del lavoro compiuto, nello stesso senso e con l’intento appunto di aiutare questa sua ricerca, dal legislatore. La legge è là, davanti a lui, non già meccanismo travolgitore, ma esperienza tra le esperienze di cui tener conto, espressione di quella solidarietà che egli cerca come fu da altri costruita per lui disinteressatamente, avviamento per la sua ricerca, aiuto per la sua azione, sostegno di fiducia nella difficile opera, principio che egli dovrà personalmente controllare, ma che potrà apparirgli tale, ch’egli ad esso aderisca senza sforzo nella libera volontà etica. La sintesi universale-particolare, che il singolo compie nella concreta azione è il suo immergersi nella solidarietà da lui creata con l’aiuto del legislatore e garanzia del suo sentirsi universale, nell’affiato della comunione con gli uomini, nel momento in cui più urge il particolare e perciò più pressante si fa l’esigenza di volerlo in una verità propriamente liberatrice.</p><p class="paragraph" data-counter="113" id="p-113">Lo stesso lavoro il singolo compie ancora nel momento dell’attuazione giurisdizionale che abbiamo visto essere caratterizzato da uno smarrimento del principio di valore dell’azione, per cui la vita cerca la sua verità e questa, a sua volta, la necessaria concretezza perduta. Anche qui, abbiamo visto, è l’uomo il giudice, cui urge come particolare scopo di porre la verità in cui tutti solidalmente consentano per una tale situazione di vita, che ricrea in aderenza ad essa, quale già il legislatore, non sotto la pressione del caso singolo, ma in vista della possibile volizione bisognosa di verità, l’aveva creata. Anche qui il singolo, cui quella verità ritrovata dal giudice vien donata, non può restare passivo ricettore, senza smentire la sua eticità. Anche qui egli è attivamente presente e collabora, come abbiamo visto, nel processo col giudice, per ricreare la sintesi sociale nella legge di verità dell’azione. E quando la verità ritrovata si sia storicamente espressa nella sentenza e questa sia data come criterio di giustizia alla volizione che il singolo deve volere, ecco che questi ancora, ben lungi dal ricevere passivamente quella verità, che deve essere sua, come morto prodotto, le dà vita e la rende sua, rifacendo ancora il cammino del legislatore e del giudice, ricreando egli, nella sua ineliminabile autonomia, la solidarietà sociale nella legge dell’azione, per sentirsi ancora accanto, come aiuto e conforto, gli altri uomini che gli diano la certezza di essere nell’universale e tuttavia non comprimano, ma confermino il suo slancio personale verso la società. Ancora qui l’opera del legislatore e del giudice che nella sentenza confluiscono, non è né decisiva e né inutile. Non decisiva, perché per l’autonoma vita del soggetto la solidarietà creata da altri intorno alla sua azione è nulla, finché egli non l’abbia sentita come sua e, avendo dato opera a costruirla, non vi si trovi serenamente libero con la certezza dell’universale; non inutile perché di quel lavoro rinnovato, di quello sforzo continuo ed ansioso compiuto dalla società per aiutare la volizione, egli tien conto, ed esso gli spiana il cammino e gli facilita il ritrovamento dell’universale solidarietà cui egli tende. È per questo che abbiamo ripetutamente osservato che il porre il singolo in fisica posizione di giustizia con cui il processo si conclude, non ha definitivo significato etico, fin quando il singolo stesso non abbia eticamente e cioè liberamente voluto la situazione. La quale avrà perciò un significato di anticipazione, che per esprimere la solidarietà sociale nella verità creata ad opera del giudice lo solleciti a ritrovarsi in essa liberamente, sentendo come propria quella verità e perciò la realizzata solidarietà espressiva dell’universalità vera. Un tal processo di adesione del singolo è però indispensabile; ancora una volta tocca a lui dire la parola decisiva e dichiarare significante per lui quella solidarietà, che altri per lui ha costruito. Potrà il singolo non accordarsi mai e mai sentire come sua, accettevole ed amabile, quella verità che gli fu proposta ed in cui, nell’attesa che egli volesse, fu posto. Potrà sentirla sua, perché la sua spassionata ricerca di verità lo abbia condotto a ritrovare nel profondo delle coscienze tale nuova e diversa solidarietà sociale, di fronte alla quale quella che la società gli propose risulti meramente apparente e di nessun significato. Ed allora il singolo irriderà alla società ed alla sua goffa pretesa di far passare per universale quello che non lo è, di porre come vero quello che egli nel foro augusto della sua coscienza rifiuta di considerare tale. E sarà nel suo sdegnoso rifiuto il singolo giudice del suo giudice e portatore, contro l’inganno della società, dei supremi valori etici, che non si comprimono. Ripetendo al suo giudice l’evangelica terribile parola: <span about="https://w3id.org/moro/enoam/data/220002/v1/quote-2" class="quote" id="quote-2" typeof="doco:TextChunk">«io sono la verità»</span><sup><a href="#curatornote-45" id="curatornote-ref-45">[45]</a></sup>, egli sarà, in apparenza vinto, il vero vincitore. Oppure il rifiuto ad aderire al punto di vista della società, espresso nella sentenza, sarà il cristallizzarsi tenace di una triste negazione della verità, per cui il particolare continui a non sapersi elevare al suo universale valore. E allora in quel settore la verità avrà fallito e non riuscirà a dominare la vita secondo la sua vocazione; là sarà quel residuo misterioso di male che è nella vita umana e che dobbiamo pensare tuttavia apportatore di un bene maggiore. Ma, al di là di questi casi eccezionali, è confortante pensare al normale accordarsi, cui il singolo spontaneamente e agevolmente giunga, con la solidarietà universale creata dal legislatore e dal giudice per cui, rifacendo in modo autonomo quel cammino con il sussidio del lavoro già fatto da quelli, ricrei come sua l’unità sociale e ne senta come giusta la determinazione di valore. Così ancora si conferma la presenza ineliminabile della società e del singolo nel dar norma all’azione e resta chiarito l’assurdo di una considerazione dell'operare sociale come esteriore pressione fisica o psicologica, là dove la società è tutta collaborazione nella libertà e la sovranità non è mai forza fisicamente travolgente, ma criterio di valore, veramente e solamente efficace, in quanto dal singolo sia riconosciuto come vero. Sicché esso, per operare, necessariamente trapassa nella coscienza etica del soggetto e nella libertà di questa, che lo ricrei e lo senta come suo, realizza la sua sola efficace operazione etica, non come assurda pressione fisica, ma come collaborazione concorde ed amorosa degli spiriti anelanti all’universale.</p><h3 class="title-3">La Funzione Politica</h3><p class="paragraph" data-counter="114" id="p-114">Senonché la tipica solidarietà sociale che in tal modo si costituisce, ed è l’espressione dello svolgersi di ogni vita individuale nell’ordine etico-giuridico, non esaurisce il contenuto estremamente ricco e vario di questo momento della vita dello Stato. Non basta, per intendere il significato dell’esperienza sociale, aver presente questo animo, per così dire, di solidarietà con cui ciascun soggetto opera, intendendo propriamente di cooperare, perciò accettando il limite posto dall’esigenza dell’altro ed alla collettività amorosamente conferendo l’apporto del valore della propria vita etica in isvolgimento. C’è un’altra caratteristica forma di concreta azione della società, da prendere in considerazione, quella per cui essa intera solidalmente opera, coordinando l’agire di tutti i soggetti che la costituiscono, per fini tipicamente ultra individuali. Espressione, quest’ultima, da intendere con discrezione, perché essa non indica affatto un andare al di là dell’individuo, fino a dimenticarlo, ma solo un operare per la persona umana considerata nelle sue generali esigenze e perciò per la società intera come tale. Mentre non vi è dubbio che in definitiva, a beneficiare della ricchezza di valori umani che in tal modo si svolge, sia ciascun singolo che la società compone, senza che questi compaia mai come destinatario di quell’azione sociale, che ha riguardo alla società in se stessa considerata. Di un tale operare in forma solidale di aggregati sociali, per promuovere in definitiva la vita individuale, arricchendola di umani valori ed allargandola al perseguimento di scopi cui da sola non saprebbe dirigersi, abbiamo esempio negli svariati organismi sociali che si costituiscono nel seno stesso dello Stato, e restando più o meno vicini ad esso, si fanno a promuovere, mediante l’operare efficace del gruppo sociale solidale, valori che arricchiscono la vita umana. Organismi particolari che di solito perseguono il promuovimento di scopi limitati rientranti nella sfera di competenze di ciascuno; e perciò sempre coerenti, come vedremo, allo spirito, per così dire, dello Stato. La più larga ed alta espressione dell’operante solidarietà sociale, quella che in sé comprende tutte queste altre di cui anzi, con lavoro assiduo, si fa collaboratrici efficaci per l’opera propria, è l’intera società che costituisce l’esperienza sociale propria di uno Stato determinato. Società, s’intende considerata unitariamente e costituitasi tale per quel tipico processo di riduzione all’unità, che abbiamo visto essere caratteristico della persona superindividuale, di cui non è meno vera la unitaria realtà, se pure è data da un sistema relazionale e cioè da un molteplice che si faccia di continuo uno. Società, aggiungiamo, che ha gli stessi confini di quella che abbiamo vista solidale nel volere l’universale come norma determinante e valore di ogni azione individuale mentre la fondamentale differenza da essa è data dal mutare della volizione caratteristica, volendo la prima la legge e la seconda invece <em>sub lege</em>, come ogni altro soggetto, particolari scopi in largo senso umani.</p><p class="paragraph" data-counter="115" id="p-115">È chiaro dunque il senso nuovo che la solidarietà sociale qui assume; non si tratta più di vedere ciascun soggetto operare nell’ordine etico giuridico e con animo fedele, ma restando realizzatore di scopi personali; qui, ben più il singolo si inserisce in un organismo e dà il contributo della sua operante umanità per scopi essenzialmente super-individuali, e tuttavia, come vedremo meglio fra poco, squisitamente umani. Super-individuali, si noti, in quanto appunto lo sforzo del singolo si inserisce in uno sforzo totale ed il singolo l’opera propria conferisce, per costituire tale vasta operante solidarietà, che come tutto persegue scopi squisitamente sociali. I quali, una volta realizzati ad opera della collettività intera, che si avvale, come si è detto ora, dell’opera del singolo orientato nel senso di questa specifica solidarietà, si risolvono in un arricchimento di umani valori per la collettività intera e quindi ancora in definitiva per i singoli che la compongono, i quali escono, per così dire, da quest’azione estremamente complessa su di essi operata dalla società con più larghe possibilità di azione e più ricche, umane determinazioni di valori da perseguire educati e conformati per una più alta vita umana. Qui, in senso proprio e specifico, il singolo entra a costituire un tutto: non è più «singulus»<sup><a href="#curatornote-46" id="curatornote-ref-46">[46]</a></sup>, sia pure socialmente orientato, ma essenzialmente «socius»<sup><a href="#curatornote-47" id="curatornote-ref-47">[47]</a></sup>, elemento di un tutto al quale conferisce le sue energie, nella misura in cui sono richieste, per realizzare gli scopi del tutto. Così non c’è più l’uomo di fronte all’uomo, ma la società di fronte alla società, e cioè di fronte a se stessa nella specifica responsabilità che tutta la impegna, di efficacemente operare per il benessere, da intendere nel senso più nobile ed umano, di tutti coloro che sono in società.</p><p class="paragraph" data-counter="116" id="p-116">Ancora, come nel momento tipico della solidarietà sociale, nel porre l’universale criterio di valore per il mondo dell’azione, se è vero che la solidarietà si costituisce per lo slancio spontaneo della persona, che obbedisce alla sua intrinseca vocazione sociale, è pur vero che essa è tanto più efficacemente operante, quanto più sia promossa e sviluppata con l’opera assidua di soggetti a cui urga, come fine da proseguire, una tale esigenza della specifica solidarietà umana da costruire. Ché anzi, un tale promuovimento dell’unità sociale, una tale sua storica determinazione è indispensabile qui come già nel momento della sovranità pura ad opera del legislatore e del giudice. Come là singoli uomini, impegnando tutte le loro energie per il fine universale, davano opera a costituire la solidarietà sociale per l’affermazione del valore della legge, così qui singoli uomini danno opera per coordinare efficacemente gli sforzi dei membri della collettività, i quali agiscono per il perseguimento degli scopi super-individuali. Tali sono gli organi, come si dice, dell’Amministrazione dello Stato, la quale propriamente si costituisce in essi e per essi, ponendosi la sua operante unitaria solidarietà nella volontà degli organi i quali volendo socialmente, la fanno essere tale. Sicché come può dirsi che la società sia una nella volizione dell’universale ad opera del legislatore e del giudice che tale la fanno, così pure nello Stato Amministrazione l’unità solidale degli sforzi associati della vita collettiva per il conseguimento degli scopi umani super-individuali è, in quanto la fanno tale gli organi, come si dice, dell’Amministrazione, promuovendo i voleri concordi nella solidarietà degli scopi comuni da perseguire. Organi vincolati gli uni agli altri da una disciplina rigidamente gerarchica, che assicura nel pronto efficace accordarsi dei voleri delle persone che guidano lo sviluppo della solidale realizzazione sociale degli scopi, la vita efficace e coerente della collettività nel senso che abbiamo precisato. Ed ha il supremo vertice, questo sistema di organi gerarchicamente ordinati, nel Governo, che dà ad essi tutti le supreme direttive dell’operare, per rendere la società una e perciò efficace realizzatrice degli scopi squisitamente sociali. Tale caratteristico momento della società, solidalmente operante per gli scopi concreti e pur tuttavia super-individuali, è quella che vien detta comunemente Amministrazione dello Stato, alla cui attività vien pure riferita, come una specie a sé, l’operare propriamente politico, il quale attiene al perseguimento di quegli scopi supremi della vita sociale che soddisfano di questa le fondamentali esigenze e le attribuiscono, per così dire, il suo caratteristico tono. Amministrazione è una brutta parola per indicate una grande umanissima cosa.</p><p class="paragraph" data-counter="117" id="p-117">Come è ormai chiaro gli scopi che la società nella sua forma, come si dice, amministrativa persegue, sono tutti gli scopi umani come squisitamente sociali, sicché quella operazione si svolge naturalmente nell'allargare gli orizzonti e nell’alimentare la possibilità di ogni vita individuale, la quale, una volta che su di essa la società abbia efficacemente, amorosamente, rispettosamente operato, acquista una ricchezza nuova e mirabile di valori.</p><p class="paragraph" data-counter="118" id="p-118">È evidente che questo proporre scopi super-individuali al singolo guardato come socio, come strumento per la realizzazione del proprio fine, che l’amministrazione fa caratteristicamente, non si risolve in una pressione brutale esercitata sul singolo, che sia trasportato quasi all’azione, ma si compie con la ideale forza della legge di verità di tutta l’umana esperienza, quella esigenza etico giuridica, la quale, come dà norma all’operare reciproco dei singoli, che essa rende ordinatamente solidali, così pure dà criterio e valore all’operare del singolo immediatamente nella collettività per i suoi umani fini. Onde nascono i rapporti giuridicamente regolati tra la collettività nella interezza e i singoli che essa nel suo seno rende operanti attraverso gli organi per la realizzazione dei suoi scopi, rapporto giuridico, come si dice, di diritto pubblico, che poi non è altro che l’esigenza etico-giuridica, in quanto dia norma all’operare dei singoli «uti soci». Rapporti caratterizzati perciò dalla supremazia di uno dei soggetti di fronte all’altro, della struttura tipicamente sociale del soggetto, la collettività, che viene in considerazione, mentre dell’altro il rapporto è caratterizzato, di fronte agli altri di diritto privato, dalla posizione del singolo, che qui compare come socio. Ma la supremazia non è certo da scambiare con la sovranità, che se sovrana può dirsi la posizione della pubblica Amministrazione, tale essa è nello stesso senso per cui sovrana può dirsi ogni posizione di diritto soggettivo, mentre veramente sovrana è la società che vuole l’universale come norma determinante e valore di ogni concreta esperienza storica, ivi compresa quella posta in essere dalla collettività unitariamente considerata nell’Amministrazione.</p><p class="paragraph" data-counter="119" id="p-119">Ora è certo che a questa, per forza di cose, è lasciata una più o meno larga sfera di attività discrezionale, laddove essa dà autonomamente norma all’agire del singolo socio. Mentre tale discrezionalità può diventare larghissima nella sfera squisitamente politica, cui corrispondono le supreme realizzazioni di scopi, fino a ridursi talvolta la presa di posizione in merito al concreto rapporto della società sovrana ad una determinazione delle competenze dell’organo cui vengono così affidati più o meno larghi poteri imperativi, cui organo stesso dà concreto contenuto. E tuttavia anche in questi casi l’operazione della collettività di fronte al singolo, benché possa essere discrezionale, non è tuttavia arbitraria, in quanto idealmente sempre emana dalla volontà sovrana etico-giuridica, la sola veramente valida e determinante la quale, attribuendo competenza determinate, ripone fiducia nel senso di responsabilità umana e sociale dell’organo politico cui essa commise di determinare esso stesso il contenuto della volizione universale della legge. In modo non diverso del resto da quanto avviene nei vari casi di attività legislativa affidata ad organi della pubblica Amministrazione, perché meglio in grado di corrispondere alle esigenze di regolamentazione etico-giuridica delle concrete situazioni.</p><p class="paragraph" data-counter="120" id="p-120">In conclusione, il momento politico umano, come l’abbiamo chiamato, nella vita dello Stato si arricchisce di un nuovo interessantissimo momento, l’operare solidale della società, nella verità della suprema legge di valore, per la realizzazione di tutti i fini umani. Così operando, la collettività si fa educatrice di ogni singolo e promotrice della compiuta vita etica degli uomini. È perciò funzione di delicatissima responsabilità, mediante la quale, in una quotidiana ricerca della verità della vita umana, la collettività proponga tali scopi all’uomo, che questi non sia indotto a fini a lui estranei e tali anzi che lo alienino dalla sua profonda natura. Il che va detto soprattutto per quella sfera squisitamente politica, di cui abbiamo parlato, nella quale è più facile dimenticare l’essenziale contenuto umano dell’opera della società, cadendo nel pericoloso equivoco della cosiddetta supremazia della politica estera su quella interna e dei fondamentali fini di potenza dello Stato nelle quali formule si dimentica che potenza e prestigio dello Stato, e qui Stato vuol dire solidarietà operante della sua Amministrazione, hanno da rivolgersi sempre in quello sviluppo di fini etici, senza dei quali resta solo l’involucro esteriore malamente ingombrante, della vita sociale svuotata del suo solo contenuto valido, il valore umano.</p><h2 class="title-2">Il valore dello Stato</h2><p class="paragraph" data-counter="121" id="p-121">Dopo quello che si è venuto fin’ora svolgendo, siamo in grado di determinare meglio il valore dello Stato nella totale vita umana, della quale domanda nessuno vorrà contrastare la legittimità e l’interesse, pensando che si tende ad individuare così il significato di tale realtà che, come sappiamo, accompagna costantemente lo svolgimento della storia nella quale l’uomo, per tutta la durata della sua vita, è inserito necessariamente. È per questo essere dell’uomo nello Stato, il quale tuttavia, pur nella sua naturalezza pone ogni istante come un formidabile problema di ideale riconoscimento e di personale adeguazione, che non si può non domandare, quale sia dello Stato il caratteristico valore. E a questa domanda la risposta non può essere che una netta e decisa, anche se non si può fare a meno di riconoscere che cogliere tal valore è ardua fatica dell’uomo nello svolgimento della vita etica, e che tal valore realizzare è suprema responsabilità di ogni Stato storico di cui non sempre esso riesce a restare pienamente fedele. La netta e decisa risposta al problema relativo al valore dello Stato è che esso ha lo stesso valore della vita umana nella ricchezza stupenda delle sue determinazioni, perché esso è appunto nient’altro che totale vita umana che si svolge nella pienezza del suo valore, in adeguazione della sua profonda legge di verità. Sappiamo che lo Stato è storico svolgimento di una esperienza sociale estremamente complessa, nella quale si raccolgono in unità sociale e ordinata (e di questa solidarietà abbiamo visto or ora talune caratteristiche espressioni) attività delle personalità umane, rivolte ciascuna a realizzare in quest’ordine universale, in spirito di verità, tutti i fini umani e perciò risolvendo l’unico immane problema negli infiniti e particolari che la vita propone. Lo Stato non è che questa vita umana in isvolgimento nella sua necessaria espressione sociale, e secondo la sua legge. Perciò il suo significato si commisura a quello proprio di ogni umana attività che in esso si compone nella unità solidale dell’ordine giuridico. Ora il valore proprio di ogni umana attività è duplice. Da un lato ha ogni attività un certo qual significato in se stessa, in quanto persegue scopi particolari e in essi, che propriamente determinano e in modo specifico configurano la vita umana, si acquieta. Sicché una certa qual soddisfazione consegue ad ogni puntuale situazione di vita, in cui comunque la volontà abbia potuto compiersi secondo la sua intrinseca razionalità, obbedendo alla vocazione posta dalla situazione particolare, la cui esigenza, la volizione puntuale doveva soddisfare. In questo adeguare della volontà la sua ragion d’essere immediata, per così dire, il suo impulso di essere <em>hic et nuc </em>[sic]<em>,</em> secondo la esigenza di quel “qui” e di quell’“ora” e un primo parziale e provvisorio valore della vita e perciò dello Stato. Senonché è un tal valore questo, che ha da essere superato e risoluto in una più alta determinazione, la quale presenti la volontà umana come tale che realizza, in ogni suo atto particolare, un universale misterioso valore, che quel primo si lascia indietro, ed alla vita umana dà intero il suo fascino e di essa dispiega la profonda ragion d’essere. Si osserva per questo appunto che, se davvero infinitamente vari sono i problemi che ciascun uomo nella sua personale vicenda deve risolvere, tuttavia ciascuno di essi va riportato nell’unico problema umano, che è di dare alla vita significato e valore universale. Sicché a nulla varrebbe aver vigorosamente ed accortamente voluto, per realizzare di ogni particolare volizione la particolare esigenza, se poi ogni volizione non adeguasse una sua profonda e decisiva ragion d’essere e non integrasse perciò un valore non solo corrispettivo alla situazione particolare, ma corrispondente all’universale esigenza di questa; se, in una parola, ogni volizione oltre che risolvere il proprio particolare problema, non risolvesse insieme l’universale problema dell’uomo. La norma misteriosamente e luminosamente espressiva di tale universale valore della vita umana è appunto la legge morale, la quale, proprio per costituire, come essa fa caratteristicamente, il valore universale di ogni particolare, accoglie come suo proprio contenuto l’immensa varietà di tutta l’umana esperienza, che essa certo non toglie, ma il cui volto solo trasfigura nella luce dell’universale verità. Dire eticità val quanto dire valore della vita; valore, come è ormai chiaro, che s’instaura nel limite, per cui la norma morale appare come direttiva alla vita e criterio di scelta tra le sue indefinite fisiche possibilità; ma tale certo che non si esaurisce nel dare misura al farsi della vita umana, ma s’instaura, come sappiamo, in tale sua funzione limitativa come suprema espressione di dignità umana. Nella legge morale, nell’adeguazione dello spirito umano alla sua legge, nella rivoluzione del suo universale problema, l’uomo realizza il suo compiuto valore. Questo ancora realizzano, con speciale pienezza, i singoli riuniti in società, là dove, valendo il criterio universale della legge morale come determinatore della collaborazione fra tutti e dell’ordine universale, è ancora lo stesso supremo valore umano che si realizza nel compimento, caratteristico della società ordinata, del supremo destino di ogni uomo. Questa grandezza della vita umana morale nello Stato compiutamente si esprime, se è vero che esso è, nella sua essenza, esperienza sociale nell’ordine e perciò rivoluzione totale dell’universale problema dell’uomo nella ricca e varia molteplicità dei risoluti problemi particolari, in cui quello vive. Sappiamo già infatti che l’ordine etico-giuridico nello Stato non ha significato di un meccanico compaginare insieme i suoi elementi costitutivi, opportunamente atteggiati e fissati esteriormente in un certo loro modo di essere, ma ha ben più il senso di un compiuto ordine etico del tutto, e non già quasi che esso si avvalga dell’eticità per realizzare fini che ne restano fuori, ma come ordine etico, che esaurisce il suo contenuto nella totale realizzazione di dignità umana nella necessaria sua esperienza sociale. Questa eticità dell’uomo e della società fatta di uomini, non rinnegati nella loro individualità e nel loro valore, ma restanti interi in questa, è propriamente religiosità. Qui la vita attinge il suo culmine e l’uomo nello Stato e lo Stato fatto dagli uomini e per gli uomini rilevano il loro pieno significato umano. Qui gli uomini, nella comunione universale dell’amore per sé e per tutti, per la verità che in sé e in tutti si rivela, si ritrovano pienamente giustificati e, per così dire, affrancati da ogni legame che non sia quello liberatore della suprema verità; in quel vivere in <span about="https://w3id.org/moro/enoam/data/220002/v1/mention-96" class="mention person" id="mention-96" property="dcterms:references" resource="https://w3id.org/moro/enoam/data/dio" typeof="deo:Reference">Dio</span>, nel quale viviamo, ci muoviamo e siamo, che coincide puntualmente con la compiuta realizzazione della legge di amore e di gioia della propria vita. Nello Stato, nelle concrete forme storiche di civiltà, nel vario intrecciarsi dei mille problemi risoluti ogni istante dalla volontà umana, non negati, ma inverati dall’essere ricondotti al supremo problema, è l’umanità che compie il suo destino e realizza la sua verità liberatrice e giustificatrice. Nell’ordine è il valore della vita; nell’essere dello Stato, come ordine che si realizza nello sforzo quotidiano di ogni cittadino, è la suprema grandezza di quella che si compie. Che sia propriamente questa, che voglia propriamente dire essere se stessi nell’amore e così vivere di una vita che non sia fatto, ma valore non sapremmo ridire. È il residuo ineliminabile di mistero che è al vertice della vita, quella misteriosa e tuttavia inequivocabile, luminosa, fascinatrice ragion d’essere dell’umana bontà nella quotidiana rinunzia ch’essa costa, che noi sperimentiamo in ogni istante nella nostra vita, cui obbediamo, sentendo che in essa è in gioco il nostro destino, senza tuttavia poterlo spiegare in termini chiari. Quella bontà come supremo valore nella quale noi crediamo, per la quale soltanto noi, credendo, viviamo.</p><p class="paragraph" data-counter="122" id="p-122">Tale è la misteriosa suprema grandezza dello Stato; nient’altro che la misteriosa grandezza dell’uomo, anzi propriamente degli uomini, che qui appare tutta spiegata per essere l’uomo visto in quella che è la sua concreta immancabile posizione di socialità.</p><p class="paragraph" data-counter="123" id="p-123">Un altro punto merita qualche breve considerazione. Ed è quello riguardante l’intervento specifico della società, che nello Stato appunto si realizza, in quel delicato processo, per cui l’uomo, nella sua estremamente varia esperienza, in ogni problema particolare ritrova quello universale, ed ogni particolare esigenza, che dia norma alla volizione singola, riporta a quella suprema norma che alla volizione dà infinito valore. Sappiamo ormai come caratteristiche della vita dello Stato siano quelle tipiche esperienze sociali, per cui la società tutta amorosamente interviene a porre al singolo tali problemi, che allargano immensamente l’orizzonte della vita, e ad accompagnarlo e a confortarlo con la propria volizione dell’universale e nell’atto che egli in sé ricerca la norma di verità della esperienza complessa in cui si risolve la sua vita. Questo è tipico dello Stato come vita sociale in svolgimento, la quale certo parte dalla persona umana ed ad essa ritorna e tuttavia non vede operare solo persone singole ma pure persone variamente associate, le quali le loro attività combinino, per ritrarne vita più piena ed umana per ogni persona. Ond’è che il valore dello Stato non s’intende appieno, se non si consideri accanto al suo modo di essere in quanto compiuta esperienza sociale nella verità della legge etico-giuridica, anche il suo operare in questo processo, per cui si spiega intera la religiosa libertà dell’uomo. Il quale processo, per essere squisitamente etico, non può che essere personale, tanto vero che noi stessi abbiamo avuto premura di avvertire che in questo intervento collaborativo dello Stato non poteva vedersi affatto una qualche forma di pressione fisica sull’uomo, ma solo un richiamo ed un aiuto dato dalla società all’uomo, nell’atto ch’egli cerca la sua via di verità nella vita. Ma proprio di questo amoroso efficace avvertimento che si compie col richiamo al valore universale dagli altri riconosciuto, amato, vissuto, non può essere menomamente diminuita l’importanza, venendo così a perdere di vista un fondamentale valore della socialità. Vero è che nel significato più profondo dello Stato c’è questa collaborazione ch’esso realizza, per cui non c’è più un problema dell’universale dell’uomo, cui ciascuno attenda solitario a risolvere, ma il problema di ciascuno, per essere ivi in gioco la sorte dell’universale, è problema di tutti, i quali, singolarmente o socialmente, e cioè nella generica e specifica forma della solidarietà sociale, danno opera per la piena realizzazione in ciascuno dell’universale verità; così come pure di tutti è la gioia della conquista compiuta dell’ideale, la quale, per essere realizzazione sociale, acquista tanto maggior significato e valore.</p><p class="paragraph" data-counter="124" id="p-124">Siamo in grado ormai di valutare il significato e la intrinseca validità delle espressioni ricorrenti nelle dottrine che lo Stato qualificano come l’universale, il <span about="https://w3id.org/moro/enoam/data/220002/v1/mention-97" class="mention person" id="mention-97" property="dcterms:references" resource="https://w3id.org/moro/enoam/data/dio" typeof="deo:Reference">Dio</span> in terra, l’assoluto valore, il tutto etico. Espressioni che riflettono certamente particolari punti di vista che qui non è opportuno esaminare, ma che hanno tuttavia un significato che occorre valutare brevemente. In tali espressioni c’è, a nostro avviso, una profonda intuizione della verità e insieme un equivoco grave, quanto meno un pericolo ch’essa si verifichi. La profonda verità delle espressioni appare chiara, ricordando quanto si è detto poco fa ampiamente. Lo Stato è essenzialmente eticità e perciò vita in <span about="https://w3id.org/moro/enoam/data/220002/v1/mention-98" class="mention person" id="mention-98" property="dcterms:references" resource="https://w3id.org/moro/enoam/data/dio" typeof="deo:Reference">Dio</span>, ch’è pienezza della vita, onde esso può dirsi integri in sé davvero un supremo valore. Ma proprio in questo punto bisogna porre molta attenzione, notando che in tal valore, che è il suo supremo titolo di nobiltà, esso si identifica con la vita nella totalità dei suoi valori ed in sé compiutamente la riflette, per cui la sua dignità è null’altro che la dignità stessa della vita e il suo valore nient’altro che il valore proprio dell’umanità. Qui appunto va fugato il possibile equivoco che induca a vedere lo Stato non già come tutta la vita nel suo significato, ma come un’aggiunta ad essa, quasi che la sintesi caratteristica ch’esso compie, non già limitandosi a presentare nella forma nuova di unità compiuta e ordinata la totalità dei valori della vita di relazione, partendo invece da essi, in certo modo li superi, ponendosi come un’autonoma realtà, nella quale soltanto possa dirsi realizzato il valore umano. Posizione la quale oscilla tra l’intendere la totalitaria esperienza dello Stato come la sola valida forma di esperienza etica e il rigettare lo stesso umano contenuto dello Stato, fino a concepire il valore di questo alla stregua di un diverso ed autonomo criterio di eticità e di religiosità<sup><a href="#curatornote-48" id="curatornote-ref-48">[48]</a></sup>. Ed invece bisogna riaffermare che, se lo Stato è, com’è certamente, etico, lo è in quanto in sé accoglie e compone in armonia i valori sviluppati dai singoli e dagli aggregati sociali minori dei quali si compone e senza dei quali non sarebbe. Dunque è chiaro che nessun mito può sostituirsi all’unica eticità, che abbia significato nella vita umana e così nessuna religiosità diversa da quella degli uomini. Lo Stato non ha una sua autonoma esperienza religiosa, anche se è etico e religioso nel senso che abbiamo precisato. Ed eticità e religiosità sono, come sappiamo, valori assoluti, tal che non solo lo Stato, ma ogni svolgimento, anche il più modesto di vita etica, è tutto etico appunto ed allo Stato una tal qualifica non può competere se non in vista della normale realizzazione di eticità che esso compie, accogliendo rispettoso e componendo, nella sua unità, le persone e le istituzioni cui esse danno vita, nell’atto in cui realizzano o contribuiscono a realizzare tutti i fini umani. Sia ben chiaro dunque che lo Stato è etico, è anzi, se così vogliamo, il tutto etico, a patto che esso in sé accolga tutta l’eticità della vita, senza sovrapporsi ad essa con un superiore assurdo criterio, in essa riconoscendosi nella sua sostanza, che non è di una sovrastruttura incomprensibile della vita, ma di questa puramente e semplicemente nel suo caratteristico svolgimento, espressione di assoluto valore. Dal che pure si ricava che l’essere etico, che val quanto dire essere se stesso, è per lo Stato, come per il singolo, sforzo costante e suprema responsabilità. Esso cioè non è etico, ma tal si fa, controllandosi ogni istante; e potrebbe perciò non essere affatto tale, quando appunto la eticità, che è la sua sostanza, esso vada spegnendo con l’esaurire l’autonomia di valore dei singoli e delle parziali istituzioni sociali ch’esso compone. E poiché lo Stato è gli uomini, risulta pure chiaro che farlo etico è responsabilità umana, che anzi coincide puntualmente con la responsabilità etica propria di ogni uomo. È proprio in questo sentire pienamente coerente alla nostra esigenza morale, fatto di più a questa coerente per l’opera nostra assidua, la rivelazione del supremo valore che lo Stato ha per noi e insieme la gioia ineffabile del ritrovamento del nostro io in esso e perciò negli altri che accompagnano la nostra umana esperienza di vita.</p><h2 class="title-2">Idea liberale e idea sociale dello Stato</h2><p class="paragraph" data-counter="125" id="p-125">Il chiarimento che stiamo per fare si ricollega immediatamente alle osservazioni fatte or ora sul valore proprio dello Stato nella totale vita umana ed è perciò come implicito in esso. Tuttavia è bene porre esplicitamente il problema, se lo Stato costituisca l’affermazione della personalità umana individuale ovvero del tutto sociale come tale. Ed è opportuno proprio in termini espliciti porre il problema, perché non sorga equivoco dalle conclusioni, necessariamente sintetiche, che abbiamo posto fin ora. È da avvertire ancora che nel problema ora proposto si risente l’eco di altri già trattati, in particolare di quello relativo al significato della società di fronte all’uomo, alla determinazione dei fini propri dello Stato ed infine dei rapporti di autorità e libertà in quello, che son poi tutti particolari aspetti in rilievo di un unico grande problema, cui tutto questo corso di lezioni aspirerebbe a dare soluzioni, e cioè del perché e del come la vita umana si svolga con un processo necessariamente sociale e qual significato abbia di fronte all’uomo la società. Anche qui, come nei problemi già trattati le soluzioni saranno rigorosamente coerenti alle premesse, le quali vanno ricercate in quella fondamentale idea della personalità etica dell’uomo, che, posta all’inizio di questo corso, ci ha dato modo di intendere lo svolgersi dell’uomo nella società e le operazioni di questa, mentre ora ce ne chiarisce il valore proprio di fronte all’uomo. Basta questo richiamo per capire come assurdo sia presentare in forma di reciproca esclusione l’idea sociale e quella liberale dello Stato come noi abbiamo fatto per comodità espositiva nel titolo di questa lezione, mentre, come sarà fatto chiaro fra breve, appartiene allo Stato una idealità del tutto coerente alla sua natura, che è liberale e sociale ad un tempo e precisamente liberale perché sociale e sociale perché liberale. Tuttavia, per giungere a questa conclusione che non è prudentemente accomodante, ma semplicemente vera, gioverà partire da una enunciazione delle due opposte tesi unilaterali e false di uno Stato orientato in senso liberale<sup><a href="#curatornote-49" id="curatornote-ref-49">[49]</a></sup>, dove libertà non è uguale a libertà etica, ma a capriccio egoistico, e di uno Stato orientato in senso sociale<sup><a href="#curatornote-50" id="curatornote-ref-50">[50]</a></sup> dove ancora società non è uguale a società etica, come libera e amorosa solidarietà delle persone, ma a un <em>quid</em> duro e oggettivo, che, costituito di uomini, non abbia tuttavia, per essere stati questi negati nella loro vera umanità, sostanza umana. Giova partire da questa posizione, sia perché risulterà attraverso i rilievi critici più chiara la essenza personale e sociale vera dello Stato, sia perché non si tratta qui di mere ipotesi di studio, ma di idee che hanno vissuto e vivono nella storia, dando luogo a formazioni politiche da classificare come appunto, liberali o sociali in questo senso unilaterale e falso<sup><a href="#curatornote-51" id="curatornote-ref-51">[51]</a></sup>. Pur dovendosi tuttavia avvertire che tali esperienze storiche, malgrado tutto, non possono non risultare in pratica un tantino migliori delle idee che intendono svolgere, e perciò, benché accese di socialità, tuttavia in qualche misura, come nella verità delle cose, liberali ed umane, ovvero, benché decisamente orientate in senso liberale, tuttavia in qualche modo sempre rispettose delle esigenze della socialità.</p><p class="paragraph" data-counter="126" id="p-126">Un’idea, come potremmo dire, meramente e perciò falsamente liberale del diritto e dello Stato, dovrebbe conseguentemente assumere che la società organizzata per mezzo del diritto abbia il solo scopo e il solo valore di assicurare al singolo, nella sua angusta particolarità, tale incremento di vita in questa, che il suo essere in società risulti a lui vantaggioso. Onde l’ingerenza sociale, nella vita individuale, il suo prendere posizione ed operare efficacemente di fronte al singolo andrebbero contenuti in tali limiti, da assicurare a quello il massimo profitto nell’affermazione proprio della sua personalità singolare e perciò col minimo di interferenza sociale nella vita individuale. Prescindendo ora da quello che può essere il significato politico, storicamente individuale, di una tal tesi, come richiamo alla creatività autonoma del singolo contro gli appesantimenti burocratici soffocanti lo slancio autonomo ed efficace della persona, qui ci preme piuttosto cogliere l’idea limite della società, che serve in modo esclusivo all’interesse del singolo e sia posta perciò al suo servizio. Idea la cui anima di vero coglieremo fra poco, dopo aver richiamato il significato proprio della persona, ma che qui deve essere presentata in questa forma, che ne svela così a prima vista l’assurdo. La società a servizio dell’individuo, come individuo particolare ed egoista, significherebbe niente altro che l’affermazione del diritto del singolo di servirsi come mezzo, per affermare la propria individualità prepotente, di ogni altro soggetto e perciò della stessa comunità sociale<sup><a href="#curatornote-52" id="curatornote-ref-52">[52]</a></sup>. Che se poi, in un progresso naturale, si venisse a riconoscere l’assurdità di un tale stato di violenza e della necessaria coesistenza con gli altri si facesse il principio di una norma economica, che faccia accettare un limite unitario al singolo, per assicurargli il maggior possibile sviluppo della sua egoistica individualità dello Stato, non avrebbe perduto ancora la sua assurdità, perché l’individuo, al cui servizio la società si porrebbe, facendosi comodo strumento di quello per un più raffinato uso indisturbato dalla sua fisica libertà, non sarebbe ancora un uomo cui il limite sorga dall’intimo della propria coscienza come libertà morale, e pel quale la coesistenza sociale sia non meno occasione per un dono generoso fatto in libertà, che non sia incremento della sua vita intera nel suo valore umano. Questo ci permette di superare l’equivoco della prima posizione, chiarendo che la società non è a servizio dell’individuo come individuo singolare, strumento per un suo egoismo più o meno raffinato e calcolatore, ma bensì a servizio della persona umana e morale, e cioè di se stessa come complesso di persone umane che in essa vengono conservate nella loro distinta autonomia di valore. S’intende allora che la società serve quella grande idea di solidarietà morale di uomini collaboranti nella storia, che è la sua ragion d’essere e la sua verità.</p><p class="paragraph" data-counter="127" id="p-127">Questo progressivo intendimento, che esclude l’assurdo della inesatta considerazione meramente liberale dello Stato e schiude di quella formula un ben più alto e umano significato, si compie sulla base della accennata chiarificazione intorno al valore proprio della persona umana, alla quale qui, dopo la trattazione già fattene, basterà appena dare un brevissimo svolgimento. Vero è, come sappiamo, che l’uomo è un universale particolare, il quale realizza nel processo caratteristico della sua vita, una legge che è liberatrice pur nell’atto in cui esclude con limitazione rigorosa questa o quella estrinsecazione fisicamente possibile della persona. Sappiamo che tale legge intima alla vita umana è quella appunto, che alla vita in ogni suo svolgimento attribuisce tale libertà e dignità, per cui l’uomo può dirsi veramente uomo. Sappiamo che essa, termine comune di valore ideale tra tutti gli individui nei quali ugualmente si realizza, fonda la naturale espansione di ogni persona verso le altre, perché per ogni uomo rispondere alla propria universale vocazione, vuol dire riconoscere il valore negli altri, e correlativamente l’espandersi verso questi in amore rispettoso e collaborante. Dire uomo nel senso della vera umanità val quanto dire uomo sociale, val quanto dire, anzi, società in atto idealmente costituita, per cui ben può pensarsi ciascun uomo come portatore di un mondo, che comprenda in tutta la sua estensione l’universale, che, realizzato negli altri, sia vivo e operante in lui. Perciò a suo tempo abbiamo visto la sostanza della vita etica e cioè la realizzazione dell’ordine morale in ciascuno svolgersi come realizzazione continua di un ordine intersubiettivo, e questo a sua volta, nel suo significato oggettivo, come realizzazione continua dell’operante coscienza morale di ogni uomo. Tale è appunto la profonda sostanza della vita dello Stato come società di persone morali che compiono, nell’intrigo infinito delle collaborazioni che fan capo a ciascuno, il pieno destino dell’universale valore umano in ciascuno ed in tutti.</p><p class="paragraph" data-counter="128" id="p-128">Siamo in grado così di intendere il vero senso della idea liberale dello Stato, dissipato l’equivoco della considerazione unilaterale da noi criticata. È tale idea questa, che negarla vorrebbe dire per lo Stato negare se medesimo, proprio quella essenza sociale che appare svolgimento naturale e necessario della persona. Se, data la persona, è data la società, se anzi, come meglio vedremo fra poco, senza la persona non si dà società nel suo vero significato, parlare di una idea liberale dello Stato, val quanto affermare la essenziale natura sociale nel suo più profondo significato con implicito un chiarimento su quest’ultimo, che ci diverrà ancora più evidente dall’analoga critica che stiamo per fare al significato unilaterale e falso della socialità. La conclusione del discorso fatto finora, è che dall’uomo vero si giunge alla società, e che anzi questa è la sola via che all’intendimento della società nel suo proprio valore possa condurre. Siamo giunti così già ora a rilevare l’assurdo dell’antitesi di una idea liberale o sociale esclusiva dello Stato, perché come è ormai chiaro, lo Stato è essenzialmente liberale e sociale, cioè, come avvertivamo poc’anzi, liberale perché sociale, sociale perché liberale<sup><a href="#curatornote-53" id="curatornote-ref-53">[53]</a></sup>.</p><p class="paragraph" data-counter="129" id="p-129">Vediamo ora di verificare l’esattezza di questa conclusione, partendo dalla falsa e unilaterale concezione della socialità, per giungere poi ancora, nel chiarimento del suo vero significato, alla persona umana e ristabilire così ancora l’unitaria idealità liberale e sociale dello Stato. Questa falsa idea della socialità è quella che la società presenta come un <em>quid</em> oggettivo, in cui ogni palpito di umanità ed eticità sia soppresso, in cui l’uomo, dimezzato ed usato per scopi non umani, entra come un morto elemento a costituire un tutto organico, che abbia in sé fuori dell’uomo e contro l’uomo, una propria giustificazione ed un proprio valore. Il quale per naturale conseguenza non potrà essere umano ed etico, perché umanità ed eticità non germinano se non sul terreno dell’uomo vivo ed intero, e non invece sulle desolate rovine di una umanità di cui restino solo le esteriori apparenze. Questo ente obbiettivo autonomo fatto di uomini morti compaginati gli uni agli altri pretenderà giustificarsi, elevando a significato umano e storico questo o quel mito onde il tutto sociale indifferenziato pretenderà giustificare il suo svolgersi nella storia<sup><a href="#curatornote-54" id="curatornote-ref-54">[54]</a></sup>. Ma esso propriamente è fuori dell’umanità e perciò della Storia. Una persona sociale che trascenda l’uomo, che sia cioè costituita fuori dell’uomo e dei suoi valori etici e religiosi, non è un super uomo né un uomo in grande; è per l’umanità nulla. Edificio esteriore incomprensibile ed ingiustificabile, che potrà essere oggetto di compiaciuta ammirazione estetica da parte di chi abbia smarrito il senso dei valori umani, ma nel quale l’uomo non potrà mai ritrovare se stesso. Come questa idea sia assurda non c’è bisogno di dimostrare, come inammissibile sia in questo senso proporre all’uomo un servizio sociale, una tipica funzionalità nello Stato, dove egli anneghi violentemente alienato dalla sua natura e dal suo valore, è ormai chiaro. Mentre ancora la formula <span about="https://w3id.org/moro/enoam/data/220002/v1/quote-5" class="quote" id="quote-5" typeof="doco:TextChunk">«l’individuo per la società</span>», come l’altra <span about="https://w3id.org/moro/enoam/data/220002/v1/quote-6" class="quote" id="quote-6" typeof="doco:TextChunk">«la società per l’individuo»</span><sup><a href="#curatornote-55" id="curatornote-ref-55">[55]</a></sup>, ci rivelerà una sua profonda anima di vero, che anzi la mostri a quella, intesa nella sua verità, del tutto coincidente, solo che si ritorni al più vero ed umano concetto di società, che è, sappiamo, sviluppo naturale della persona, della quale, non dimenticata mai, né mai mortificata nel suo proprio significato, conserva integro, svolgendolo anzi nella maggiore pienezza, il valore essenzialmente umano. Non ha, come avvertivamo nella lezione scorsa, la società una sua religiosità ed eticità diversa da quelle del singolo, ma queste appunto intere nella ineliminabile presenza degli uomini associati nell’ordine intersubiettivo, che è continua realizzazione di valori e compimento del destino umano in ciascuno ed in tutti. Dalla società ben intesa giungiamo all’uomo, il quale esso ed esso solo ne svela la profonda genesi ideale e ne mostra il nucleare valore che in essa compiutamente si spiega. Come dall’uomo intero siamo giunti alla società e la sua immanente idea liberale abbiamo potuto svelare come essenzialmente idea sociale, così dalla società giungiamo all’uomo e l’immanente idea sociale dello Stato possiamo svelare come essenzialmente liberale.</p><p class="paragraph" data-counter="130" id="p-130">Vero è, come è ormai chiaro, che liberalità e socialità dello Stato sono espressione di quella sua fondamentale umanità, per cui esso non è fuori della vita e della storia che hanno un solo possibile senso, ed in queste realizza il suo significato. Il quale non è un sommarsi di personalità nella loro eticità caratteristica, vista ciascuna come realizzatrice di valori umani, ma lo svolgersi degli uomini tutti nella loro compiuta espressione collaborativa, la quale svela il singolo uomo, solitario realizzatore di eticità, quale un’astrazione, e lo presenta invece nella sua vera realtà di collaboratore libero per creare l’ordine sociale, cioè l’ordine della eticità, spiegata in tutti, il solo che sia reale.</p><p class="paragraph" data-counter="131" id="p-131">Singolarmente espressive di una tale, a nostro parere, indiscutibile verità delle cose, sono a nostro avviso le due categorie fondamentali della vita giuridica, il diritto cioè e l’obbligo. Le quali, così come la scienza e la filosofia giuridica, pressoché unanimi, le hanno presentate, sono caratterizzate appunto come le forme combinate di quella collaborazione etica di cui abbiamo parlato, la quale si rivela in ciascuno dei centri che la costituiscono, il titolare del diritto soggettivo e quello dell'obbligo, come un fatto di libertà in isvolgimento. Libertà, s’intende, nella legge etica-giuridica che ciascun soggetto realizza collaborando con l’altro, ma egli appunto facendosi di essa personale autonomo realizzatore. Onde si svela l’equivoco di quelle concezioni, che non hanno del resto mai avuto fortuna nelle nostre scienze, tendenti ad identificare il diritto soggettivo con l’interesse protetto e l’obbligo con quello subordinato<sup><a href="#curatornote-56" id="curatornote-ref-56">[56]</a></sup>. Che sarebbe poi come dare rilievo soltanto alla giustapposizione fisica dei soggetti, i quali, manovrati dall’alto, verrebbero posti in situazione di ordine, sì da costituire come morto materiale da costruzione ben combinato il bell’edificio del tutto sociale. Che non sarebbe poi affatto bell’edificio, ma, come abbiamo chiarito, qualcosa di morto ed inumano. Ed invece appunto diritto soggettivo ed obbligo non si identificano con particolari espressioni di un ordine già costituito, e in cui i soggetti si trovino senza libertà e senza che sia stato loro chiesto di volerlo, ma sono appunto, nella loro infinita processualità, l’ordine che si costruisce, il farsi dell’ordine. Il quale non avrà perciò mai una espressione totale e massiccia, in cui i particolari di cui consta siano qualcosa di morto e di dato, ma sarà appunto vivo ordine che si costruisce in tutti i soggetti che nell’ordine vivono; non sarà perciò qualcosa di diverso e di proprio di fronte a tali suoi elementi costitutivi, ciascuno dei quali nell’autonomia propria della sua vita verrà quotidianamente realizzando l’ordine oggettivo, che non è sopra di lui, ma in lui.</p><p class="paragraph" data-counter="132" id="p-132">Onde la società neppur potrà considerarsi, come in una visione superficiale, quale morto prodotto in un’attività libera esauritasi, ma dovrà essere guardata come il continuo processo, onde il soggetto celebra nella comunione con gli altri la sua vera libertà</p><h2 class="title-2">La rivoluzione</h2><p class="paragraph" data-counter="133" id="p-133">Quanto abbiamo detto fin qui a proposito del valore supremo dello Stato, del quale dai punti di vista più diversi si è andata finora mettendo in luce la natura etica, è affermazione che imposta un problema di gravissima responsabilità. Ritenere, come noi abbiamo fatto, che la società costituita a Stato, rappresentando per l’individuo la sua stessa universale legge di verità, ne domini, con un dominio che è libertà, tutta la vita, significa impegnarsi a rendere lo Stato storico tale, che possa porsi in effetti di fronte alla persona umana, come vera e piena espressione della sua libertà e dignità. Quando si pensi che per forza di cose lo Stato rappresenta sempre la pressione preponderante dei tutti sull’uno, la quale poi naturalmente sarà diversissima a seconda che costituisca quel dominio etico liberatore di cui abbiamo parlato, o invece una prepotenza brutale, si avvertirà come suprema responsabilità dello Stato, e perciò in definitiva della esperienza sociale che lo compone, il porsi in modo tale, da dare davvero significato umano ed etico alla sua immancabile pretesa di dominio sulla vita dei singoli. Questa del resto non è opera compiuta una volta per sempre; è invece intuitivamente conquista di ogni istante, se è vero che questo adeguarsi dello Stato alla sua ragion d’essere è cosa squisitamente etica, e l’eticità è perenne conquista di se stessi. Possiamo concludere su questo punto dicendo che lo Stato risponde davvero al supremo valore che naturalmente esprime, a patto che adegui con l’opera sua libera il suo significato etico, indirizzando la sua operazione incessante a quel fondamentale umanesimo, fuori del quale esso è nulla. Ed ancora che questo concreto rispondere dello Stato alla sua vocazione, il quale implica evidentemente la possibilità di uno sviluppo diverso da quello vero, non che è cosa che si realizzi puntualmente una volta, fatica, compiuta la quale, si possa riposare, ma ardua continua conquista, farsi cioè e non morto fatto, per cui lo Stato, in modo non dissimile dal singolo, ed anzi al ritmo stesso della vita etica di questo, conquista perpetuamente la sua sovranità e cioè la libertà etica. Questo è il senso del principio della rivoluzione permanente, la quale è connaturata allo Stato e ne indica, in modo coerente alla sua eticità, la fatica costante onde esso si realizza come verità<sup><a href="#curatornote-57" id="curatornote-ref-57">[57]</a></sup>.</p><p class="paragraph" data-counter="134" id="p-134">Questo che abbiamo detto fin qui va naturalmente verificato nella considerazione dei tipici momenti, già da noi studiati, della esperienza dello Stato, con riguardo soprattutto a quel tipico porsi della società intera nel volere l’universale, che abbiamo visto trovare nell’opera della legislazione la sua viva espressione storica. Ma già prima, e per intendere come perennemente mutevole sia nel suo contenuto quella caratteristica volizione sociale dell’universale, che è la legge, converrà accennare un solo istante ad eguale perenne mutare della affermazione del valore etico del singolo, che entra con gli altri tutti a costituire la solidarietà sociale. Vero è, come sopra abbiamo già messo in luce, che lo Stato ha da ritrovare perpetuamente se stesso, in quanto le singole persone umane non vivono vita etica, e perciò sociale, e perciò statuale, se non ritrovino esse pure perpetuamente se stesse, concretando, per così dire, ogni istante la suprema legge universale della vita, la quale bisogna che sia, pur nulla perdendo della sua obbiettiva validità, la legge della persona particolare nell’istante puntuale, nel quale essa ha da risolvere il suo problema di adeguazione all’universale. È come se la verità sia ogni istante smarrita, perché essa possa ritornare, dopo l’attimo tormentoso del dubbio, più propria al soggetto, più veramente sua, meglio adeguata alle esigenze della sua vita storica, la quale, per essere costante adeguazione del particolare all’universale, ha da essere pure necessariamente soggettività e, vorremmo dire, particolarità della legge obbiettiva, la quale appunto come legge dell’esperienza particolare si realizza. Son molto note a questo proposito le asserite variazioni della legge etica nel tempo e nello spazio, che dettero motivo a dubitare della effettiva sua universalità, mentre è chiaro che il variare si spiega per la immanente esigenza di particolarizzare, senza smentirla, la universale verità e di farne norma adeguata alla esperienza storica nella sua viva concretezza. Né si dimentichi, d’altra parte, l’esperienza del male nella vita etica, di questo cioè veramente tragico smarrimento della verità, dal quale tuttavia essa, dopo la negazione, riesce più luminosa e viva, per essere stata ritrovata e resa più salda dopo la prova. E, si noti, un ritrovare non la stessa immota verità che fu smarrita, ma la nuova verità luminosa che ha conosciuto la prova del suo annullamento e si ritrova vecchia e diversa insieme. Vien qui spontaneo alla mente il richiamo a quel momento interessantissimo della esperienza giuridica, cui abbiamo largamente accennato sopra, che è l’illecito e la relazione contro di esso ad opera della giurisdizione<sup><a href="#curatornote-58" id="curatornote-ref-58">[58]</a></sup>. Proprio questo abbiamo visto essere un ritrovamento della verità necessaria alla vita, perché abbia valore, dopo che essa fu smarrita per il dubbio o per la recisa e capricciosa negazione della verità. Già allora si è visto, in un caso particolare, secondo quanto ci sembrava, il singolo interessato e la società intera andar ricercando con ansia la perduta verità, di cui, al momento della grave frattura, si avverte la inderogabile necessità, per vivere. Ma questo ora ci si rivela fenomeno costante, viva sostanza immancabile della esperienza umana; che conosce la crisi grave del dubbio e della negazione della sua legge ed ogni istante, man mano che la vita si svolge e si atteggia nuova nella sua storica particolarità, ha da ritrovare la legge universale particolare di quell'universale particolare che è la vita. E quanto è ricca, varia, irriproducibile la vita, tanto è ricca, varia, inesauribile nella necessaria determinazione particolare tra la legge che la domina, attribuendole valore.</p><p class="paragraph" data-counter="135" id="p-135">Quanto abbiamo ora incidentalmente avvertito, ci esonera dal mostrare con lunghi ragionamenti come un tale perpetuo ricreare la verità per la vita storica nel suo flusso perenne abbia un necessario significato sociale. Che se è, come abbiamo ripetutamente mostrato, tutta sociale la vita, se è meramente provvisoria la indicazione della vita etica come individuale, mentre tutta la sua verità è nella sua socialità, e questa, a sua volta, squisitamente personale, non vi sarà sforzo per intendere, a conferma di quanto si è detto fin qui, come questa che possiamo ben chiamare perpetua crisi e ragione di elevazione della persona umana sia pure crisi ed elevazione dello Stato, che quella comprende nella sua autonomia. Siamo anzi in grado oramai di determinare il momento della esperienza statuale, in cui questa crisi feconda, che di continuo rigenera la verità normativa della esperienza sociale, debba essere caratteristicamente collocata. Tale è essenzialmente quel momento della sovranità pura, di cui abbiamo parlato, dove la società intera si ritrova nell’affermare come valida una verità che sia norma alla esperienza concreta dell’azione. Solidarietà sociale che si genera dalle concordi, e tuttavia sussistenti nella propria distinta autonomia, affermazioni di valore dei singoli, che, insostituibili tutti, compongono lo Stato sovrano. Se tali non sono posizioni astrattamente fissate una volta per sempre, ma posizioni che in un continuo controllo si ritrovano vere o alla verità sempre meglio rivelantesi si adeguano in ogni istante della esperienza della vita; la sintesi pure rifletterà questa irrequietezza, questo mutare, questo controllarsi continuo, che rendono appunto così difficile e impegnativa l’opera del legislatore rivolta a dare ad esse espressione storica concreta. Nella verità perpetuamente ritrovata, di continuo adeguata a se stessa, è la stessa solidarietà sociale che si ritrova e si adegua. Come il lavoro onde il singolo dà legge alla sua vita, ritrovando nel suo io profondo la verità che lo impegna, non è compiuto una volta per sempre, così necessariamente non è compiuta una volta per sempre la fatica del legislatore, per creare e rendere storicamente efficace quella solidarietà di tutti nella verità, che è l’essenza dello Stato come sovrano. È proprio questa, che vorremmo dire, particolarità della verità universale che rende faticoso l’operare del legislatore, che non si riduce certo a constatare una automatica convergenza delle singole affermazioni individuali di valore, le quali, per essere particolari nella loro universalità, hanno da essere composte accortamente nel sistema, richiamando certo all’anima universale che la domina, senza cui non sarebbe unità, ma tenendo conto di quella particolarità espressiva, senza della quale la verità non sarebbe operante nella storia. È per questo ancora che l’opera del legislatore non ha soste, perché, mutata o quanto meno ritrovata vera nel controllo la singola affermazione di valore, la solidarietà ha da essere ricomposta essa pure in un perenne divenire. Questa è già rivoluzione, lenta, pacifica, il più delle volte inavvertita rivoluzione, onde si rifà di continuo lo Stato valido della sua normalità e ripropone, pienamente adeguata all’esigenza del momento, la sua pretesa a dominare con assoluto criterio di valore quella esperienza sociale, meglio forse a dominarsi con la sua stessa intrinseca legge.</p><p class="paragraph" data-counter="136" id="p-136">Rivoluzione, o potremmo dire, evoluzione, che son poi termini i quali, più che rappresentare una differenza sostanziale di significato sono invece piuttosto accentuazioni particolari di un’unica verità che è questo perenne divenire della vita sociale, che non è meno radicato nelle intrinseche esigenze che la vita storica di volta in volta ineluttabilmente propone, che non sia frutto della determinazione degli uomini liberi che fanno certamente la storia e ne vengono essi appunto determinando le esigenze.</p><p class="paragraph" data-counter="137" id="p-137">Rivoluzionario è intanto quel ritrovarsi del singolo nella solidarietà sociale, di cui abbiamo parlato come di un momento necessario, perché questa diventi operante. Si è detto infatti che il costituirsi in unità di tutti i soggetti della esperienza sociale dello Stato, per dar norma alla azione che è di tutti interesse che sia voluta nella verità, non ha alcun significato, se il singolo non vi entri spontaneamente, sì da sentire la presenza degli altri come aiuto e conforto nell’atto che assolva il suo impegno verso la verità, e non invece come inammissibile pressione. Ora ci sembra che questa immancabile adesione, che il soggetto singolo deve dare alla norma affermata nella collettività, intervenendo nell’istante in cui l’esigenza di volere si propone ed in vista del quale, temporalmente distaccata e idealmente sempre aderente, fu costruita la solidarietà sociale nella verità, rappresenta in modo tipico questo perpetuo controllarsi della solidarietà sociale, perché essa possa dirsi valida, quasi che nella situazione data, dove più viva appare l’esigenza del particolare cui l’universale deve dare norma pienamente adeguata, colui appunto che, essendo personalmente impegnato a volere, meglio è sensibile al perenne mutare della vita storica, riproponga e risolva il problema della effettiva validità, in quella situazione appunto, della norma data solidalmente da tutti. E chi non sa essere proprio questo recalcitrare del singolo ad accogliere come valido per lui tal valore che appaia inadeguato a dar norma alla situazione particolare, questo suo sdegnoso rifiutare che altri sostituisca alla legge che egli sente dettata dall’azione una diversa ed ormai morta, il principio di quella revisione delle posizioni di valore della collettività, la quale sempre più largamente diffondendosi, opera con tale efficace espressione, da determinare il mutamento del morto schema di una solidarietà vana in una vana verità con lo schema vivo ed efficace di una solidarietà nuova, che esprima valori presenti davvero e vivi nella coscienza degli uomini? È in questo supremo cimento dell’azione da regolare in concreto secondo la legge, nel quale l’utile esperienza del legislatore ha da mostrarsi efficace, che cadono le vane costruzioni e si va facendo viva l’esigenza della nuova solidarietà da costruire. La rivoluzione è perciò innanzi tutto in questo pacifico ricostruirsi in nuova e più adeguata forma storica della solidarietà sociale normativa ad opera degli stessi organi della legislazione. Evidentemente questo rinnovato lavoro del legislatore non è, quante volte si riproduce, sostanzialmente diverso; esso è sempre un andar ricercando così come vive, per così dire, allo stato fluido e senza caratteristiche espressioni nella società, il volere di tutti intorno all’universale criterio normativo dell’esperienza pratica. Basterà rilevare come questo mutare dell’effettiva volontà sociale, il quale costringe il legislatore e dissolve quello che volle accentui in modo ancora più vivo quella caratteristica fedeltà del legislatore alla verità effettivamente data nella coscienza dei consociati, quella sua umiltà che lo fa recettivo di fronte a quanto in effetti sia ritenuto criterio per l’azione, e certo mutevole per le ragioni messe in luce, tanto che può di volta in volta lo stesso legislatore ritrovare ed esprimere diversi contenuti di norme. Si ritrova cioè qui, in modo estremamente espressivo, quell’essenziale soggezione alla verità degli organi legislativi che abbiamo visto come caratteristica tipica del loro operare. Mutata la verità effettivamente valida, finché quegli organi abbiano sensibilità per le mutevoli esigenze della storia e tale amore per l’universale, che faccia tacere ogni voce di particolare interesse, l'adeguazione nel tempo dello Stato alla verità si compie in modo agevole e pacifico. Nel mutare della legge è caratteristica la fiducia che si continua ad accordare a coloro che hanno questa suprema responsabilità di esprimere la solidarietà sociale, per cui la voce, per mezzo della quale la esperienza sociale dello Stato esprime il suo punto di vista normativo, trova negli organi naturali della collettività la sua fedele espressione. Si realizza così, in perfetta continuità storica e senza scosse, la necessaria adeguazione della società alla legge che ne è supremo valore. Si riconquista così ogni istante, senz’altro sforzo che non sia quello normale di ritrovare il valore vero nella situazione data, quella essenziale libertà etica del singolo, che è libertà nella legge, e coincide puntualmente con la libertà e cioè validità della intera esperienza sociale, in cui esso è inserito.</p><p class="paragraph" data-counter="138" id="p-138">Ad un tempo, cioè, singolo e collettività ritrovano se stessi nella comune verità che li domina e si evita il veramente tragico rischio che il singolo abbia a sentire nella solidarietà sociale che ne accompagna e determina l’azione non il conforto della affermata verità, in cui egli stesso crede, ma la ingiusta pressione che tenta invano, ma certo dolorosamente, di comprimere la sua libertà morale.</p><p class="paragraph" data-counter="139" id="p-139">È da considerare pure sotto questo riguardo l’azione efficace esercitata, come si vedrà meglio poi, dagli ordinamenti giuridici particolari, e cioè dalle parziali solidarietà sociali create per i più diversi scopi umani e tutte in attuazione, certo, di un’unica verità. Le quali solidarietà particolari in sé ricomprendono i singoli e ne presentano il volere dello universale già fatto coerente, in questo o quel settore, con quello degli altri, e perciò moltiplicato nella sua caratteristica efficacia, talché il legislatore, nell’atto che adegua con opera assidua la solidarietà in atto formalmente, con quella in effetti costituitasi sotto la pressione della storia, si rifà non solo e forse non tanto alle posizioni delle singole persone, ma invece e forse più a quelle solidarietà particolari veramente espressive che nei singoli ordinamenti si son venute costituendo.</p><p class="paragraph" data-counter="140" id="p-140">Ma certo una tale pacifica adeguazione della solidarietà sociale alla verità della legge non copre tutto il processo di svolgimento della vita sociale nello Stato. Vi sono tali mutamenti nel corso della storia, che talvolta la frattura tra la verità che vien proposta come criterio per l’azione e quella che in effetti vive nella coscienza dei consociati è troppo rilevante, perché un pacifico migliore assetto di leggi, pur nel mutamento, in stretto collegamento con quelle che le hanno precedute, possa saldarla. Vi sono dei casi soprattutto in cui gli organi normali della legislazione appaiono ai consociati, di cui dovrebbero esprimere l'anima solidale nella verità, incapaci od indegni di assolvere un tale supremo compito di responsabilità etica, talché preliminare alla ricostruzione di una solidarietà, che sia veramente sentita, è la sostituzione degli organi che quella debbono esprimere. Ed è tal fatto questo che importa per necessità di cose un dissolvere l’astratto schema di una legalità meramente formale, sicché questa non divenga comoda difesa di interessi particolari e reale ostacolo, nell’atto che sembra difendere i valori universali, al necessario farsi umano dello Stato. Sorge allora la rivoluzione violenta, quella che adopera la forza di tutti contro la forza di alcuni, quella soprattutto che si propone di dissolvere la formale solidarietà già creata e che la vita ha ucciso. Non si dimentichi che la caratteristica essenziale di tale forma tipica di rivoluzione è il proporsi del fatto contro il diritto, del disordine contro l’ordine. È la forza di fatto che priva i soggetti, cui spettano le supreme responsabilità sociali, della fisica possibilità di esercitare i poteri stessi in ogni aspetto in cui essi nell’esperienza dello Stato si pongano. Questo è veramente preliminare ed essenziale a questa forma, che chiameremo di rivoluzione violenta o rivoluzione in senso stretto, che cioè, prima di procedere a costruire tale solidarietà sociale che sia adeguata alla vita storica, si mutino gli organi per loro istituti attivi in questo senso e che perciò il nuovo ordine sociale che si vuol costituire s’instauri dapprima come mero fatto, finché esso possa agevolmente procedere a creare le nuove solidarietà e a dare perciò fondamento di formale e storica legalità alla nuova e viva solidarietà sociale, la quale, nello svolgersi della rivoluzione, e già in atto. Perciò l’opposizione di cui poco innanzi si diceva, del fatto contro il diritto, del disordine contro l’ordine è puramente apparente. In realtà i termini vanno invertiti, solo che si guardi non già alla vuota forma, ma alla sostanza delle cose. Vero è che quel fatto è diritto, viva, sostanziale, storica giustizia contro le apparenze di una morta solidarietà, ormai insignificante ed anzi comodo e pericoloso mezzo per nascondersi lo sfrenarsi avido di interessi particolari. Vero è che l’apparente disordine è invece ordine sostanziale, è già in atto solidarietà viva ed amorosa dei singoli, che hanno trovato da sé per altra via, fuori e contro il legislatore, un criterio di unità, in nome del quale si facciano a dissolvere l’ordine apparente ed a, svelarlo per quel che è realmente, e cioè trionfo delle mire particolari contro il bene vero della collettività. Nel fatto cioè è l’ordine nuovo che si va costituendo, che anzi si è già costituito, e reca con sé, sostanziale legittimazione, il valore nuovo che afferma, la vera eticità. La più vera ed alta eticità che sorge, nella quale davvero la società ritrova se stessa e si ripropone nella diversa solidarietà costituita con una rinnovata ed ormai veramente valida pretesa di valore assoluto. Il comporsi poi dell’ordine nuovo nelle forme esteriori della legalità non è che il compiersi pieno ed esplicito di quanto è già essenzialmente nella rivoluzione, nell’atto che si afferma come forza travolgente. Questa è la verità della comune posizione, per cui è valido l’ordine instaurato dalla rivoluzione nell’atto stesso del suo imporsi come forza preponderante. È naturale certo che la rivoluzione abbia ad assestarsi nella forma della legalità, che abbia, per così dire, a cristallizzarsi, arrestando per un momento il suo volgere impetuoso, in un ordine dato, che ancora i pacifici adattamenti e poi il soffio di una nuova rivoluzione verrà a sua volta travolgendo nel corso mai esaurito della storia. Ma, ripetiamo, l’essenziale è dato con il suo proporsi come forza che si oppone alla forza e vince, sempre, si intende, che essa sia espressione di giustizia nuova e più vera, e non mero fatto, nel qual caso essa avrebbe della rivoluzione soltanto le apparenze<sup><a href="#curatornote-59" id="curatornote-ref-59">[59]</a></sup>.</p><p class="paragraph" data-counter="141" id="p-141">Questa la legittimità della rivoluzione; è lo stesso diritto della verità e della giustizia che si fa strada con la forza instauratrice dell’ordine, in se stessa già anzi espressione di ordine. Né possiamo stupire che nel fatto il diritto si faccia valere, che anzi talmente si compenetri con esso, che resti in evidenza la sola tagliente fisicità del fatto, nel quale a fatica talvolta si scopre il valore che lo determina e lo legittima. Non possiamo stupirci, perché sappiamo bene che, se il diritto non si identifica con la forza, esso si pone tuttavia necessariamente come forza storica per far valere la giustizia. Della quale forza la dura apparenza si dissolve, svelandone l’anima etica, quando in essa e per essa appaia in atto il consenso della intera esperienza sociale, nella quale essa si pone, instaurando il nuovo ordine. E che tale solidarietà qui appunto sia in atto, non c’è bisogno di mostrare, se essa trova forze sufficienti, per vincere la preponderante forza della legalità costituita. E certo, ancora una volta, in tanto sarà insignificante il fatto e la solidarietà che in esso si esprime, in quanto esso riesca a raccogliere in sé, in libera adesione, gli stessi soggetti della esperienza sociale, contro i quali esso come forza si è esercitato. Sia ben chiaro che, dove il nuovo ordine non riesca a promuovere l’adesione di tutti nell’accoglimento della verità proposta dalla minoranza attiva che ha determinato la rivoluzione, essa propriamente è fallita, salvo che nella permanente opposizione di taluni non si debba vedere l’arbitrario restare fuori della verità, la quale si esprima contro una istanza di effettivo universale valore.</p><p class="paragraph" data-counter="142" id="p-142">Il mutamento degli organi propri della collettività, quelli che ne promuovono la vita unitaria secondo le sue immanenti esigenze e la conseguente creazione ad opera di essi di nuova solidarietà, storicamente espressa, sono momenti caratteristici della rivoluzione, sui quali oramai non abbiamo bisogno di dilungarci. L’assestamento legalitario della rivoluzione è normale; la storia riprende il suo ciclo ed il tipico cristallizzarsi delle spontanee e vive esigenze apparso nel moto incomposto della rivoluzione, assolve, ancora una volta, il suo compito, finché questa sua storica determinatezza, che ne costituisce la forza e la ragion d’essere, non la privi del suo contenuto sostanziale, determinante nuovi svolgimenti rivoluzionari.</p><p class="paragraph" data-counter="143" id="p-143">Anche per questa veramente caratteristica forma di rivoluzione è da notare la funzione particolarmente efficace esplicata dalle solidarietà particolari costituitesi nella forma degli ordinamenti giuridici intrastatuali. I quali, se determinano efficacemente, come si è visto, con la loro caratteristica posizione normativa, l’evoluzione del diritto, offrono poi, il più delle volte, alla rivoluzione violenta il sussidio formidabile di esperienze sociali già ordinate, cui nulla manca, perché possano dirsi Stato, se non che mutino, per così dire, il modo del loro possesso della materia sociale che le costituisce, ed esaurito lo Stato come forma puramente esteriore di supremo criterio normativo della esperienza sociale, si facciano esse stesse Stato; dando come contenuto alla significante solidarietà di questo, quello proprio che esse già hanno costruito nel loro ambito ed inizialmente ad altri fini. Basti pensare alla esperienza dei Sindacati<sup><a href="#curatornote-60" id="curatornote-ref-60">[60]</a></sup>.</p><p class="paragraph" data-counter="144" id="p-144">In conclusione appare la rivoluzione nelle sue due forme sopra descritte la suprema garanzia della libertà vera dello Stato e nello Stato nel volgere alla vicenda storica contro l’impietrirsi di una giustizia mummificata e perciò sempre, in modo più o meno esplicito, sopraffattrice. Finché l’inserirsi nella ordinata esperienza sociale dello Stato, l’aderire all’ordine costituito non tolga la possibilità di far valere contro di essa, esaurito il suo significato di giustizia, la propria libertà etica che si faccia strada e si renda efficace come storica libertà nell’azione rivoluzionaria, la libertà della persona nello Stato non sarà compromessa. La possibilità, che le è data, di dissolvere lo storico Stato e sostituire ad esso un altro più vero, ché lo Stato propriamente non muore, dà alla affermazione della etica libertà del singolo nello Stato un significato non soltanto ideale, ma veramente storico.</p><h2 class="title-2">La pluralità degli ordinamenti giuridici</h2><h3 class="title-3">Impostazione del problema</h3><p class="paragraph" data-counter="145" id="p-145">Abbiamo studiato finora lo Stato, definendone la natura, determinandone le caratteristiche attività, precisandone il valore. Abbiamo voluto finora prescindere dalla considerazione, che stiamo invece per fare, delle altre realtà sociali, le quali si svolgono nella stessa sfera di competenza dello Stato o fuori di questa, indipendentemente. Un po’ deformando la realtà delle cose, abbiamo pensato cioè lo Stato come un tutto indifferenziato, una società composta solo ed immediatamente di persone singole, dalle quali si passa senz’altro al tutto sociale nascente dalle relazioni che tra esse come singole intercorrono. D’altra parte si è pure trascurato volutamente di considerare altre realtà sociali, fondamentalmente Stati, le quali, accanto allo Stato preso in considerazione, si svolgono. Pertanto questo abbiamo pensato, oltre che indifferenziato, anche esclusivo, tale cioè che si ponga come assoluto valore nell’ambito della propria sfera, senza che abbiano significato per esso le realtà sociali extrastatuali. Visione questa, inutile avvertire, artificiosa, ma che abbiamo tenuta ferma per comodità d’indagine, per meglio intendere taluni punti di vista intorno alla natura dello Stato. Ora però dobbiamo ristabilire la verità delle cose e tener conto, proprio per intendere compiutamente quella natura, delle interferenze e dei rapporti dello Stato con altri ordinamenti sociali. Il che faremo tenendo distinti, ancora per comodità di indagine, i rapporti fra lo Stato e gli ordinamenti sociali extrastatuali. Occorre appena avvertire che ritorna qui con un senso nuovo e più ricco il problema della distinzione tra società e Stato, cui abbiamo avuto occasione di accennare già all’inizio di questo Corso<sup><a href="#curatornote-61" id="curatornote-ref-61">[61]</a></sup>, rinviando allora appunto agli sviluppi che stiamo per dare. Il problema allora fu impostato, domandando, se fra società e Stato vi fosse possibilità di distinzione, se fosse ciò [cioè] pensabile un’esperienza sociale non inserita compiutamente nello Stato e non risolventesi in esso. La risposta allora fu categoricamente negativa, né in quello stadio delle indagini poteva essere diversamente. Perché, se allora si distingueva la società dallo Stato, e si dava della prima una distinta trattazione, era solo per comodità d’indagine, allo scopo di studiare meglio quella essenziale socialità che integra la natura dello Stato, così come distintamente si studiava allora il diritto come legge di vita per quello sviluppo sociale, pur pronti a riconoscere immediatamente che nella realtà dello Stato tali momenti distinti si sarebbero tutti quanti ritrovati in una sintesi caratteristica, onde esso sarebbe apparso appunto come società in isvolgimento secondo la sua legge di vita. In tal senso era chiaro non potersi distinguere, se non per un momento e per comodità d’indagine, tra società e Stato, che erano sotto quel profilo indubbiamente una cosa sola. Ora invece il problema ci si ripropone in forma nuova, perché siamo qui a considerare, accanto allo Stato o nell’interno di esso, e dallo Stato distinte, delle realtà che hanno indubbiamente, come vedremo fra poco, la forma essenziale della socialità. E se si provi che esse esistono, che hanno natura sociale tal quale lo Stato, che tuttavia sono distinte da questo ed autonome, si dovrà concludere che quella prima identificazione fra società e Stato era meramente provvisoria e che in realtà lo Stato non esaurisce tutta intera l’esperienza sociale. Salvo poi a riconoscere, come è nell’esigenza del tema, che tali autonomi ordinamenti sociali hanno tuttavia tal rapporto con lo Stato, da doversi identificare con esso, pur nel riconoscimento di una loro propria rilevanza, di cui bisognerà fissare i limiti e il significato. Son questi i problemi che stiamo per trattare e tanto abbiamo voluto ora avvertire, un po’ anticipato le nostre conclusioni, per rendere più chiari gli sviluppi che seguono.</p><p class="paragraph" data-counter="146" id="p-146">Vi sono dunque esperienze sociali diverse dallo Stato. Almeno per ora, per capire meglio il nostro tema, le pensiamo appunto così con una anticipazione provvisoria, che fissi, senza ancora dimostrare, e il loro carattere essenziale sociale e la loro distinzione dallo Stato. Basti pensare, per rendersene conto, ai dati dell’esperienza storica, che ci presentano inserite nella vita dello Stato ed assumenti di fronte ad esso vari atteggiamenti realtà sociali diverse, delle quali a prima vista si è senz’altro indotti a predicare il carattere di socialità ed a riconoscere l’autonomia. Tali quelle provvisorie elementari associazioni di persone per scopi comuni di carattere particolare, che sono i contratti; tali ancora la famiglia, le associazioni economiche, quelle religiose, quelle sportive, le associazioni perfino illecite, insomma quel vasto e vario tessuto della vita quotidiana sociale, nella quale la astratta socialità si specifica con mille forme corrispondenti ai più diversi scopi particolari e si realizza perciò in tipiche organizzazioni sociali distinte dallo Stato, anche se aventi sempre, diretto o indiretto, un riferimento a quello. Questa prima grossolana osservazione, che ci offre utili punti di riferimento, non può evidentemente bastare; il carattere essenzialmente sociale di tali enti, e nel senso anzi di una socialità normativa e perciò giuridica, la conseguente identità di natura tra essi e lo Stato, vanno determinati mediante un più attento esame della categoria della giuridicità, la quale ne sveli l’essenziale carattere sociale e la faccia perciò apparire come attributo costante di altri enti, che vengono così accomunati allo Stato, nella più larga categoria degli ordinamenti sociali. Tale è precisamente il punto di vista dal quale la dottrina ha cominciato a rendersi conto del problema, che ho proposto precisa-mente in questi termini, domandando se si tratti in questi casi di ordinamenti giuridici e quindi, in definitiva, proponendo l’esigenza di un più profondo intendimento della natura del diritto alla stregua della sua rilevante socialità, che non sia quella che scaturisce da una esteriore considerazione dello Stato nel suo tipico meccanismo di coazione<sup><a href="#curatornote-62" id="curatornote-ref-62">[62]</a></sup>. Questa viva esigenza di una più umana comprensione del diritto e della organizzazione sociale che da esso nasce, ci pare essere il senso più profondo del problema della pluralità degli ordinamenti giuridici, il quale, nell’atto che fa lo sforzo di estendere la categoria della giuridicità fuori dei limiti tradizionali dell’esperienza statuale, ne viene necessariamente svelando la più profonda anima di vero. Tale è in fondo quel coglierne l’essenza tipicamente sociale, vorremmo dire, puramente normativa e squisitamente etica, che serve, nell’atto che conduce a stabilire identità di natura in questo più elevato significato tra Stato e altre esperienze sociali, a meglio chiarire la natura etica e il senso umano dello Stato, mentre correlativamente riesce a dare a talune delle esperienze sociali intrastatuali un più compiuto significato.</p><p class="paragraph" data-counter="147" id="p-147">Perciò il problema della pluralità degli ordinamenti giuridici, che tende immediatamente a determinare, se sia possibile estendere a tutti gli ordinamenti l’attributo della giuridicità e che si risolverà in definitiva, proprio per operare questa estensione, in un più largo ed umano concetto di diritto, deve porre, come, in effetti pone, la domanda preliminare, se il diritto sia determinazione statuale o più largamente sociale. Ora su questo punto, dopo quello che si è avuto agio di svolgere, trattando del diritto e poi incidentalmente nel tema proprio dello Stato, non occorreranno molti sforzi, per riconoscere vera la tesi della socialità del diritto ed anzi per veder in questa il solo possibile intendimento del diritto, il quale è sociale e soltanto sociale, e statuale se mai proprio in quanto sociale. E questo s’intende senza pregiudicare per ora in ordine al tema dei rapporti fra gli ordinamenti statuali ed intrastatuali. Vero è che con la socialità, quale che ne sia il concreto ambito di svolgimento, è dato quell’ordine intersubbiettivo in cui il diritto consiste; ed è data pure, in quanto quella società si svolga secondo la sua legge intersubbiettiva, l’istituzione sociale, che non è poi altro che il tradursi dell’astratto ordinamento nelle concrete relazioni storiche, cui esso dia norma. Vero è che dov’è società, ivi si dà diritto, e, nel diritto e per il diritto, quel concreto ordinamento sociale che, nella sua essenza, in nulla si distingue dall’ordinamento statuale ed anzi svela, come abbiamo visto, l’essenza propria di questo. Tutto ciò s’intende agevolmente, facendo richiamo a quel che si è detto sulla genesi ideale dello Stato che nasce <em><span about="https://w3id.org/moro/enoam/data/220002/v1/quote-0" class="quote" id="quote-0" typeof="doco:TextChunk">in interiore homine</span></em> per uno spontaneo svolgimento in senso intersubbiettivo dell’ordine subiettivo, che costituisce la profonda vocazione umana della persona<sup><a href="#curatornote-63" id="curatornote-ref-63">[63]</a></sup>. Di quanto fu detto allora, si può fare qui agevole applicazione, considerando che la vocazione sociale dell’uomo non si può arbitrariamente restringere nei soli limiti dell’esperienza statuale, ma si deve fare svolgere in tutta la ricchezza di contenuto che essa spontaneamente determini. Se è da questo nucleo essenziale della volontà dell’universale della persona umana che nasce lo Stato, è evidente che esso può generare altre esperienze sociali tendenti a fini particolari, nelle quali pure si trovi quell’essenziale trascendere dell’individuo la propria particolarità empirica, per ritrovarsi in un sistema più o meno vasto di relazioni, nelle quali egli si ponga come socio e, nell’atto che affermi la sua pretesa al riconoscimento alla propria umana dignità, altri soggetti pure riconosca forniti di universale valore, creando così, dalla propria esigenza morale, l’ordine intersubbiettivo delle relazioni da valere in quel determinato ambito e dal quale germina la legge. È chiaro dunque che, dov’è società, è diritto, ed è chiaro pure che tal società, prima di essere dato storico che crei il proprio diritto, è idealmente esigenza, onde il soggetto, nell’atto che attinge l’universale, si ritrova in comunione ideale con tutti gli uomini e perciò pronto a vivere come socio nelle più diverse esperienze razionali. Propriamente potremo dire che, dov’è eticità è socialità e perciò diritto, mentre il progresso dalla prima a quest’ultimo è dato, come sappiamo, nel senso di un inveramento sul piano dei concreti rapporti intersubbiettivi della comprensività universale della legge etica. È chiaro pure che vera è anche la posizione reciproca, per cui non soltanto dov’è società è diritto come norma di ordinamento delle relazioni intersubbiettive e come riflesso della eticità propria di ogni soggetto, ma anche dovunque vi sia diritto, vi è, ed ivi soltanto, società, se questa è, com’è certamente non materiale accostamento degli individui, ma comunione ordinaria delle persone. È chiaro dunque che l’istanza per una considerazione largamente sociale del diritto si risolve in definitiva nell’affermare l’eticità di ogni esperienza sociale, che la coscienza etica del soggetto determina ed a cui essa pure sempre dà norma. Dove naturalmente l’eticità va intesa in senso propriamente giuridico normativo come obbiettivazione dell’esigenza etica del singolo, resa indisponibile dal cointeresse di tutta la società a che essa concretamente valga. Così in fondo viene chiarito, secondo si avvertiva in principio, la essenziale socialità, ed eticità, che son poi una cosa sola, dello stesso ordinamento statuale e si ha modo di riconoscere identica natura, e perciò in fondo eguale struttura e validità, alle svariate esperienze sociali intrastatuali, cui ora dedichiamo la nostra considerazione.</p><p class="paragraph" data-counter="148" id="p-148">È opportuno avvertire a questo punto che la socialità, come categoria ideale nascente dalla eticità e cioè universalità propria del soggetto, è chiamata in concreto a realizzarsi nelle infinitamente varie esperienze sociali, le quali tutte, come è ormai chiaro, realizzano quella suprema idea di ordine in svariati ambienti e per diversi fini. Per cui la vocazione etico-sociale del soggetto in concreto determina svariate organizzazioni sociali tutte caratterizzate da una pluralità più o meno vasta e particolarmente conformata in relazione ai fini da perseguire, una pluralità ordinata da una legge etico-giuridica nascente dalla società come comunione di persone sensibili alla vocazione dell’universale, la quale poi determina decisamente che la pluralità degli uomini si unifichi diventando concreto ordinamento. È quasi poi superfluo avvertire che ciascuno di questi ordinamenti, più o meno espressivamente, si atteggia alla stessa guisa dello Stato, riproducendo quelle che sono caratteristiche essenziali di ogni ordinamento sociale, per cui è nucleo anche qui la legge obbiettiva della coesistenza, che è poi la stessa universale vocazione propria di ogni persona vista nella sua obbiettiva indisponibilità, la quale, risultante dalle concordi volizioni sociali dell’universale, integra il momento potestativo e determinante dell'Ente in quanto organizzazione. Anche qui vi sono organi aventi il compito di interpretare ed esprimere questa solidarietà dei soci nell’universale, che dia norma ad ogni concreta volizione. Anche qui il momento potestativo vive là dove la verità regolatrice del caso concreto sia smarrita, onde la volontà sociale solidale in merito a questo è ricreata da appositi organi, cui spetta il compito di reintegrare, con le più svariate forme di sanzioni, la verità dei rapporti. Anche qui vi è l’operare della società per proporre ai singoli scopi inerenti all’attuazione dei fini generali dell’Ente. In definitiva possiamo concludere su questo punto che la vocazione etica universale dell’uomo determina per l’attuazione dei fini più diversi, ma sempre essenzialmente umani, esperienze sociali le più svariate, aventi tutte la stessa natura etico-giuridica, per cui ben a ragione si parla di esse come ordinamenti giuridici, e caratterizzate dai particolari fini umani, che si propongono di realizzare attraverso la cooperazione sociale. In tutte cioè si verifica il concretarsi dell’assoluto valore etico giuridico, come espressione della universalità e socialità dell’uomo, in un ambiente storico particolare, corrispondente alle esigenze caratteristiche di ciascun ente che danno, per così dire, il tono alle diverse esperienze sociali. Il problema della socialità del diritto ha da essere dunque risoluto in senso positivo e la ritrovata essenza etico giuridica di ogni ordinamento ivi compreso quello statuale, mentre fa vedere in più concreta luce la società umana, pone poi, come vedremo fra poco, delicati problemi di rapporti fra i diversi ordinamenti, che attuano tutti, ciascuno per la parte che ad esso competa, tutti i fini umani nella luce di una sola suprema legge etica.</p><h3 class="title-3">Rapporti fra lo Stato e gli ordinamenti giuridici intrastatuali</h3><p class="paragraph" data-counter="149" id="p-149">Chiarita dunque la fondamentale identità di natura dello Stato e dei vari ordinamenti giuridici che si svolgono nel suo seno, appare del tutto naturale che si stabiliscano fra essi dei rapporti. La natura appunto di tali enti, attentamente considerata, pone tale inderogabile esigenza e indica insieme il senso nel quale i rapporti debbano svolgersi. Potremo dire intanto, con un’osservazione evidente e perciò banale, che il bisogno di rapportare i veri enti intrastatuali allo Stato scaturisce dall’interferenza determinata dal rappresentare tutti, ciascuno dal proprio punto di vista, ordinamento di una sola esperienza sociale, per cui, per così dire, la stessa sostanza umana si ordina nello Stato e nei vari enti i quali nello Stato vivono. Se dunque sono gli stessi uomini che entrano a comporre le varie esperienze sociali che la storia presenta, è senz’altro data una interferenza fra questi e posta correlativamente l’esigenza del rapporto. Senonché questa sarebbe ancora esteriore descrizione del fenomeno ben più profondo e interessante, il quale si chiarisce, se si superi l’idea di questa materiale interferenza delle sfere di competenza di ciascun ente, per attingere invece il significato ideale che questa convergenza delle operazioni ordinatrici della stessa sostanza umana esprime. In realtà il fatto che tutti gli ordinamenti particolari si compongono di persone che entrano al tempo stesso a costruire l’esperienza sociale ordinantesi nello Stato, indica il convergere nella stessa persona del complesso delle straordinariamente ricche e varie esperienze umane, che quel soggetto fa in tutti gli enti di cui fa parte, ivi compreso lo Stato. E se, com’e certo, la persona umana ha una sua fondamentale unità, per cui non può frammentarsi, come in compartimenti stagno fra loro incomunicabili, la sua complessa esperienza di vita, è data con ciò stesso l’esigenza di un rapporto che componga in unità tutti gli ordinamenti che a quella complessa esperienza umana del soggetto corrispondono, come espressione e determinazione insieme di quella unità della persona nel suo ricco e vario vivere sociale, cui sopra si accennava. All’uomo intero e coerente nei valori che afferma e persegue nella verità della legge etica bisogna che corrisponda una esperienza sociale unitaria, che non vuol dire naturalmente esperienza massiccia e indifferenziata, ma soltanto perpetuamente fedele a se stessa nel valore che esprime. Né frattura di diversi valori affermati nelle varie esperienze sociali, né un presuntuoso ignorarsi reciproco di queste sono ammissibili, se tutte quante nascono dall’uomo e all’uomo ritornano, appunto servendo all’affermazione di tutti i valori umani, se a sua volta l’uomo, che è la viva sostanza di ogni ordinamento, non ammette né fratture, né separazioni nette nella propria esperienza di vita. Bisogna che una differenziata e tuttavia unitaria e coerente esperienza sociale rifletta l’unità dei valori e l’unità della legge, onde ogni ordine sociale si genera. Le cose del resto non cambiano neppure, se si guardi, invece dell’uomo, l’ordinamento, o anzi gli ordinamenti che dall’uomo scaturiscono. Non è, questo altro che un portare quella fondamentale considerazione su di un altro piano, avvisando non più all’uomo generatore dell’ordine, ma appunto all’ordine da esso costituito. Se è vero, com’è certamente, che ogni ordinamento è molteplice che si fa perpetuamente uno in un sistema relazionale, è chiaro che ciascuno ordinamento nella sua obbiettività è costituito appunto dal molteplice umano ordinato ed anzi ordinantesi e che la stessa esigenza di unitaria coerenza, che poc’anzi si avvertiva per gl’individui, si ritrova puntualmente in ogni ordinamento sociale, che, per essere fatto dagli uomini, e per gli uomini, non può non soddisfare, sotto pena di negarsi, quella fondamentale esigenza, che è, come della persona, così dell’ente nella sua totalità. In definitiva, utilizzando quanto poc’anzi si è osservato circa la identità di natura di ogni ordinamento giuridico, che è tale in quanto etico-sociale e in quanto nasce perciò dalla spontanea vocazione dell’universale del soggetto, possiamo dire che l’esigenza del rapporto che generi ancora la unità differenziata nel molteplice, scaturisce della identità della legge espressiva del profondo valore della vita umana, la quale appunto crea, come profonda vocazione dell’uomo, ogni forma di ordinamento sociale. Il quale, come è ormai chiaro, obbedisce sempre ad una sola esigenza, esprime sempre un solo criterio di ordine, afferma un solo umano valore e perciò non può generare esperienze sociali discordanti fra loro o ignorantesi a vicenda, ma una esperienza unitaria e coerente, benché differenziata. Se in definitiva l’uomo genera ogni esperienza sociale, rispondendo alla vocazione sollecitatrice di una legge universale, che è la legge della sua vita, si deve dire che un sistema di ordinamenti che s’ignorino o si combattono è tale che nega la sua stessa genesi ideale e perciò la stessa sua profonda natura, mentre il sistema che corrisponde all’anima etica della socialità è quello in cui ogni ordinamento particolare, ben lungi dal rifiutare il rapporto con gli altri e dall’ignorare questi, si componga invece con essi in armonia e pur differenziate unità. Tanto va opportunamente osservato, soprattutto guardando ai rapporti interstatuali, nei quali manca ogni sensibile interferenza nelle sfere di competenza propria di ciascuno Stato, e tuttavia l’esigenza del rapporto coerente resta come espressione della totalità dell’umana esperienza di ciascuno e della unità della legge che la domina, che non permettono all’uno Stato di essere estraneo all’altro, né di atteggiare in modo capriccioso il proprio rapporto con esso, ma esigono il comporsi di tutti in unità coerente e differenziata. Noi qui ci limiteremo ai soli rapporti fra lo Stato e gli ordinamenti giuridici intrastatuali, ciò che importa la determinazione, per così dire, di un punto di vista dello Stato di fronte ad ogni ordinamento giuridico particolare, e correlativamente di un punto di vista dell’Ente di fronte allo Stato. Ciò sarà chiarito fra poco, svelando anche quel che ha di artificioso e provvisorio una tal netta distinzione fra punti di vista diversi, i quali tutti si risolvono nella unità del processo etico, per cui il singolo attinge per il tramite delle varie esperienze sociali lo Stato. Ma già intanto esso serve a precisare che il necessario ridursi in coerente unità del tutto sociale, nei vari ordinamenti in cui si articola, non può risolversi, obbedendo ad una facile tentazione, nel ridursi alla società unitaria di quelle storicamente determinate, le quali tutte devono sì inserirsi nell’universale ordinamento dello Stato, senza che questo possa poi per sua parte negarle invece di dare ad esse, come criterio di validità e giustificazione di esistenza, il proprio universale valore, cui esse debbano conformarsi. Un tale processo, per così dire, di reciproco riconoscimento in un limite supremo di universale validità, è sul piano ideale, del tutto naturale. Perché l’ente sociale particolare, né può escludere da sé lo Stato, né porsi di fronte ad esso in posizione ostile, ma, se vuol rispondere alla ideale esigenza della sua natura, che è la stessa natura dello Stato, deve riconoscerlo come portatore della sua eticità tutta spiegata, mentre poi, un tale riconoscimento, che vuol dire accettare il criterio universale dello Stato come limite ideale alla propria normazione, che può svolgersi, in termini di fisica possibilità, in ogni senso, si risolve in un arricchimento e potenziamento della sostanza etica dell’ente particolare, cui il vivere nello Stato e raccordarsi idealmente con esso, dà, per così dire la riprova della sua verità. Correlativamente lo Stato sul piano ideale non può neppure esso stesso disconoscere il significato di valore dell’ente costituito in obbedienza alla esigenza etica donde esso stesso nasce, né la particolare ricchezza, di valori umani che ogni ente nella sua autonomia realizza, la quale è, proprio per la sua fondamentale umanità, ricchezza di valori della stessa vita dello Stato in cui s’inserisce. Quindi sempre solo a patto che in essa l’ordinamento particolare viva, come farà senza sforzo, la sua legge come propria legge, in quanto entrambe sono espressione, come si è visto, di una unica suprema verità.</p><p class="paragraph" data-counter="150" id="p-150">Questo processo, per cui l’ente particolare s’innalza all’universale senza tuttavia negarsi nella sua particolarità, ma anzi arricchendo l’universale di una nuova determinazione storica, e l’ente universale, lo Stato cioè, si ritrova nel particolare nell’atto che esso all’universale si eleva e vive esso stesso di questa processualità infinita, per cui non è mai dato di ordine obbiettivo compiuto una volta per sempre, ma perenne conquista, non è dissimile dal processo già da noi studiato, per cui la persona umana s’innalza all’universale nello Stato e questo vive nella sua unità e verità del continuo e vivo processo per il quale il molteplice, appunto in quella elevazione, si fa uno. Anzi più propriamente non è altro che questo. Siamo così in grado d’intendere meglio, in una più compiuta considerazione della verità delle cose, quel processo da noi descritto, per cui lo Stato si faceva nel rispondere del singolo alla sua profonda vocazione all’universale, e nella sua istanza di sovranità non era altro in fondo, che questa stessa elevazione nel suo proporsi come criterio di obbiettiva validità ad ogni umana esperienza, per dominarne, con la propria affermazione di valore, la fisica possibilità di essere altro dalla sua legge. Siamo ora in grado di capire che l’elevarsi dell’ordinamento particolare all’universale dello Stato, che il ritrovarsi di quest’ultimo nel valore affermato del singolo ente, non è che momento immancabile di quel processo per cui il singolo si fa Stato e lo Stato nella persona si ritrova. Vero è che il singolo si fa Stato gradualmente, ritrovando la universale verità, che è la sua propria personale legge, nelle varie esperienze sociali in cui si trova a vivere e per le quali passa, affinando per così dire, la sua vocazione di eticità, lasciando le scorie di ogni angusta considerazione particolare, chiarendo, alla luce di quella varia esperienza, la sua vera natura. Vero è che l’esperienza sociale si compagina nel tutto coerente dello Stato, traendo seco il singolo nella sua opera di elevazione, e come momento di quell’unico ideale processo. Così, correlativamente, lo Stato ritrova se stesso, scoprendo la viva sostanza di molteplice da cui scaturisce, e che esso coglie come portatrice del suo stesso valore, riconoscendo l’autonomia delle diverse esperienze sociali, da cui esso, e malgrado la loro particolarità di fronte alla propria più ampia determinazione, coglie affermata la stessa legge che è sua sostanza di vita, onde si riconosce uno, ma nel suo molteplice degli ordinamenti che l’uno crea, e cioè uno nella varietà ricca di tutte le persone umane che lo costituiscono, volendo l’universale nella progressiva ascensione delle varie esperienze sociali, che traggono il singolo allo Stato. Il che poi si risolve nel presentare da due diversi punti di vista, subbiettivo cioè ed obbiettivo, e tenendo conto dell’interferire delle esperienze sociali parziali della persona umana, l’unico processo per cui la persona pone a sé il proprio di valore etico corroborato dalla comune affermazione che di esso la società fa nella solidale volizione dell’universale che la costituisce come tale. Onde lo Stato, nell’atto che esercita il suo potere di sovranità sui singoli e sugli ordinamenti particolari, si risolve nella persona umana che controlla il suo criterio di valore alla luce della esperienza sociale e nella sociale solidarietà la propone come criterio decisivo dovunque, nella concreta volizione, nei singoli e negli ordinamenti cui essi danno vita, sia in gioco la verità della vita umana e il suo supremo destino.</p><p class="paragraph" data-counter="151" id="p-151">Un tal modo di essere dei rapporti dello Stato con i vari ordinamenti giuridici trova caratteristica espressione nel caso limite della associazione illecita, quella cioè che ha posto un criterio di ordine, nell’ambito della sua ristretta esperienza, come strumento per la realizzazione di fini che non sono umani, in un riconoscimento paradossale quanto meno dell’utilità dell’ordine etico-sociale per la perfetta realizzazione di fini illeciti. Qui tipicamente si presenta il caso dell’ordinamento particolare che non può inserirsi nel tutto coerente della universale esperienza etica dello Stato; il caso cioè del conflitto della volizione pseudouniversale dell’ente illecito con la volizione veramente universale per cui lo Stato si pone. Qui quella che fu indicata come caratteristica funzione della esperienza sociale particolare di costituire cioè una prima affermazione della universale verità della legge dello Stato, in cui il singolo cominci a ritrovare il vero se stesso e si prepari al pieno corrispondere alla sua vocazione etica, per cui si fa Stato, vien meno.</p><p class="paragraph" data-counter="152" id="p-152">Questa non è, malgrado le sue apparenze e la sua conseguente pretesa di porsi come criterio valido per l’esperienza umana del singolo, affermazione dell’universale che alla persona inizi la rivelazione del suo vero io, ma è riduzione di quella al particolare che la nega nella sua vera vita e perciò, nonché aiuto alla ascesa, diaframma terribilmente efficace posto al ritrovamento che la persona faccia della sua vera umanità nello Stato. Qui caratteristicamente la sintesi delle volizioni dell’universale, con cui i singoli, accordandosi in questa prima unità solidale, danno norma alla particolare esperienza e contribuiscono a costituire la suprema sintesi omnicomprensiva delle volizioni dell’universale dello Stato, non prepara a tale suprema unificazione solidale, ma propriamente la impedisce, perché, solo che quelle volizioni così provvisoriamente unificate sbocchino nella più larga esperienza sociale dello Stato, l’accordo di esse con le altre volizioni dell’universale, cui partecipano le stesse persone il cui valore l’ente pretese negare con la sua attività illecita, si chiarisce impossibile. Perciò la sintesi totale delle volizioni dell’universale nello Stato, che normalmente nasce per il comporsi in unità di quelle sintesi realizzate negli ordinamenti particolari, nega, per l’intrinseca contraddizione, a questa sintesi di valere nel suo ambito ed anzi positivamente la dissolve, chiarendone il particolarismo egoistico e la vana pretesa di passare per universale. Il che si risolve nella negazione della validità del particolare ordinamento illecito, nel togliere l’esperienza sociale intermedia, la quale impedisce, invece di aiutare, la realizzazione di solidarietà sociale nella volizione dell’universale nello Stato, nel ricondurre i singoli dall’inserimento nel falso ordinamento, propriamente negatore della socialità, in posizione, per così dire, libera, onde sia ridata ad essi la possibilità di risentire l’ammonimento efficace della volizione sociale dell’universale, cui essi si accordino, una volta tolto l’ostacolo della dissolvitrice esperienza cui essi erano stati chiamati.</p><p class="paragraph" data-counter="153" id="p-153">Accanto al processo normale del ridursi di tutti gli ordinamenti giuridici particolari a coerenza nella unità differenziata dallo Stato ed all’altro significativo processo per cui gli ordinamenti, che non riescano ad inserirsi in tale unità, vengono legati e dissolti, è da considerare un tipico caso di contrasto tra Stato e ordinamenti giuridici, quando cioè lo Stato assume di fronte a questi la posizione negativa di validità che caratterizza il suo atteggiamento di fronte alle associazioni illecite, mentre essi ben lontani dal soggiacere alla forza efficace della vera volizione universale, la chiariscono come solo apparente e ad essa contrappongono come realmente valido criterio per l’universale esperienza sociale quel che dà norma alla sfera sociale della loro competenza. Questo processo rivoluzionario, cui già si è accennato, è del più alto interesse, perché solo così s’intendono certe resistenze tenaci degli ordinamenti particolari allo Stato, le quali tante volte si risolvono in una vittoria del criterio di valore affermato da quelli contro lo Stato e che, a quello dello Stato sostituendosi, si fa creatore di un nuovo Stato rivoluzionario. Ancora una volta non è questo processo diverso da quello che si è già avuto occasione di considerare, quando si notava la irriducibile efficace presenza della persona umana nella vita dello Stato e perciò nella volizione universale, che ne costituisce la norma e il valore, per cui il restare inefficace di quella volizione proposta al singolo in forma di legge, se è qualche volta espressione dell’irriducibile residuo di irrazionale che è nella vita, è tal’altra invece affermazione di più alta verità, della quale la persona umana si fa portatrice, giudicando e condannando lo Stato nella sua forma storica e perciò ricreandolo in una nuova storica determinazione della sua essenza ideale. Così anche avviene per quelle sintesi parziali, e perciò di straordinaria efficacia, degli apprezzamenti di valore nell’ambito di ordinamenti particolari, i quali essi pure, se talvolta giustamente soggiacciono o vanamente resistono, allora davvero condannandosi, all’azione dello Stato tendente a ridursi alla propria universale verità, tal’altra poi allo Stato giustamente si oppongono, come portatori di un valore universale che ad essi si rivela e in essi si concreta con maggior verità, che non avvenga nello Stato stesso. Sono i casi delle associazioni illecite apparenti che il pseudouniversale dello Stato tenderebbe a travolgere per ridurle alla propria coerenza, veramente negatrice della verità e della socialità, onde non avvertire il rimprovero e la minaccia costante di quella verità efficace che proprio nell’ente particolare, malgrado la sua particolarità, si esprime. Come il singolo in tali casi, conscio della verità che è in lui e della sua universale validità, allo Stato legislatore e giudice ingiusto, oppone il proprio criterio di verità, sostanzialmente più valido e perciò dissolvitore della vana apparenza di universale che è nello Stato, così pure allo Stato l’associazione particolare, famiglia o sindacato o qualunque altra, oppone il suo deciso <em><span about="https://w3id.org/moro/enoam/data/220002/v1/quote-7" class="quote" id="quote-7" typeof="doco:TextChunk">«ego sum veritas»</span><sup><a href="#curatornote-64" id="curatornote-ref-64">[64]</a></sup>,</em> il cui sublime valore e la cui eroica pretesa non possono essere affatto sminuiti dalla scarsa efficacia realizzatrice che a quella affermazione paia talora accompagnarsi. Tali negazioni, tanto più alte, quando più sembri vana la pretesa di scuotere così il colosso dello Stato, nella sua inumana pretesa, sono fermento efficace di storia, portatrici di più alta eticità. Chi ben guardi, poi, troverà che questo processo coraggiosamente negatore del singolo e delle associazioni cui esso dà vita è veramente unitario, perché in realtà l’ergersi vigoroso del singolo, che sfida nella sovranità della sua coscienza lo sforzo di oppressione di uno Stato inumano, è condizionato da quelle sintesi degli apprezzamenti personali di valore, che al singolo diano come la riprova della sua conquistata libertà e ne confortino l’azione coraggiosa del dare all’ideale categoria dello Stato, un più vero contenuto storico. Allora è chiaro come sia destinato a cadere nel nulla in tal caso lo sforzo dissolvitore dello Stato, ond’esso tenta ridurre i singoli in posizione libera, per nuovamente inquadrarli direttamente nella propria sintesi universale. Se questo è processo efficace fin quando si tratti di associazione realmente illecita, dove invece nell’ente sia un più alto criterio di eticità che si affermi, quel processo è destinato a fallire, che anzi la dissolta unità si ricompone progressivamente più vasta ed efficace, fino a risolvere del tutto in sé lo Stato, facendosi essa stessa tale.</p><p class="paragraph" data-counter="154" id="p-154">Chiariti così gli aspetti essenziali dei rapporti fra lo Stato e gli ordinamenti giuridici intrastatuali, è opportuno rendersi conto, perché lo Stato appunto assuma di fronte a quelli una funzione di controllo, fissi ad essi, il più delle volte con vera legittimità e piena efficacia, un criterio limite di validità e tutti gli ordinamenti particolari a sé medesimo raffronti e riduca in una unità nella sua esperienza. Non è questa ragione, come potrebbe sembrare a prima vista, in una essenziale diversità di natura, per cui allo Stato solo competa la qualifica di vero universale o di tutto etico, tanto che possa, per questa caratteristica natura che lo contraddistingue, dar norma ad ogni esperienza di vita, singola o organizzata che sia. Potrà un tal punto di vista valere per quelle concezioni che appunto allo Stato riconoscono in modo esclusivo di essere interprete e portatore di eticità, non invece per noi, che, senza rifiutarci di qualificarlo come tutto etico e universale valore, abbiamo preso cura di avvertire che ciò non deve intendere nel senso che in esso solo sia riposto il criterio della eticità, ma che in esso questa si dispieghi nel modo più pieno ed efficace, proprio in ragione del suo riconoscere come propria ed accogliere in sé in sintesi unitaria ogni esperienza etica, tuttavia conservata nella sua autonomia. Questo spiega già, senza che occorra giungere alle or ora criticate esagerazioni, come e perché lo stesso si arroghi tale pretesa di controllo e di convalida, e perché il vario gioco dell’interferire degli ordinamenti giuridici noi veniamo considerando proprio dal suo punto di vista. La natura propria di tutti gli ordinamenti, ivi compreso lo Stato, ci si è rivelata nella indagine eguale; natura cioè essenzialmente etico-giuridica e perciò profondamente umana e per l’esperienza che ciascun ordinamento intende ordinare e per la legge etica la quale tale esigenza soddisfa. [È] precisamente in termini di estensione, e perciò di maggiore o minore compiutezza, che, nell’ambito di ordinamenti di eguale natura, si viene distinguendo lo Stato, il quale assume un particolare valore, per essere appunto, di tutte le esperienze sociali che vengono in considerazione, umane tutte per gli scopi che si propongono e per la legge che le costituisce come ordinamenti, la più comprensiva, in quanto in esso vengono in considerazione tutti gli scopi umani e insieme la più vasta, in quanto in sé accoglie di tutte la più larga esperienza sociale. Pertanto la differenza qualitativa che si rileva piuttosto quantitativa nel senso della intensità e della estensione, il che certo non toglie la dignità dello Stato ed anzi la potenzia, mostrandone la sostanziale identità di natura con altre esperienze di squisito significato umano ed etico, come per es. la famiglia. Proprio per essere lo Stato più larga ed intensa realizzazione di eticità, esso si caratterizza di fronte a tutte, come l’ordinamento più positivo, che vuol dire il più efficacemente realizzatore tra quanti raccolgono uomini in società, ad essi proponendo una vocazione di unità. Ma non è certo la positività dello Stato significante per se stessa, ma solo come conseguenza, ed insieme rivelazione espressiva, di quella tipica universalità di cui si diceva, non diversa per natura, ma più larga e compiuta di quella che ogni ente si esprime. Caratteristica espressiva di tale positività dello Stato è quel suo efficace ed instancabile operare di fronte al singolo, per elevarlo alla sua universalità, quel suo proporre e riproporre senza tregua, nella legislazione e nella giurisdizione, il criterio di valore come norma per ogni concreta esperienza di vita. E mentre la sanzione è caratteristica di ogni ordinamento, ancorché particolare, per cui esso per sua natura non rinunzia, una volta disattesa la sua universale esigenza, a proporre tuttavia un criterio normativo per l’azione, la sanzione dell'ordinamento particolare si risolve il più delle volte nella espulsione del singolo dall’ente, che è un precludergli quella esperienza sociale, di cui si è dimostrato incapace e indegno, per proseguire senza di lui quel cammino che è processo di elevazione del singolo all’universale, la sanzione dello Stato, suprema espressione della sua positività, non è normalmente di esclusione, ma si concreta piuttosto nel riproporre tenacemente al singolo, quasi sospeso nella sua appartenenza allo Stato, di cui si è mostrato indegno, l’universale valore. Proprio per essere lo Stato la più decisiva e storicamente efficace vocazione all’universale, non può accontentarsi di escludere da sé un elemento di disordine e proseguire senza di esso più agevolmente il proprio cammino, ma deve ritenere come proprio il singolo, per tentare senza posa di rifarlo uomo. Perché, abbandonato dallo Stato, il singolo è veramente perduto. Onde anche la pena di morte, cui si ricorre negli estremi casi di più recisa e drammatica opposizione del singolo all’universale dello Stato, non è forma di indifferente abbandono, ma suprema riproposizione della universale volontà etica, cui si attende e spera il singolo si accordi almeno nell’ultimo istante, volendo in libertà la posizione di giustizia che quella rappresenta, rientrando così purificato nella compagine dello Stato. Un tal criterio di positività, come meglio vedremo fra poco, caratterizza pure lo Stato di fronte all’ordinamento giuridico internazionale, nel quale caso deriva non più dalla superiorità della più larga comprensività dello Stato ma, poiché siamo invece di fronte a una esperienza umana particolare, dal fatto che, di fronte all’ordinamento internazionale lo Stato è più efficace realizzatore di eticità per la più spontanea e viva vocazione di unità che esso propone nella sua sfera particolare e differenziata. Rappresenta cioè lo Stato in definitiva, come avemmo occasione di accennare all’inizio di questo corso<sup><a href="#curatornote-65" id="curatornote-ref-65">[65]</a></sup>, la più efficace vocazione di unità etica che agli uomini possa essere proposta, per costituire esso il più giusto equilibrio tra l’universale e il particolare, onde di fronte agli ordinamenti intrastatuali ha il vantaggio di una più comprensiva universalità, la quale però non è storicamente tanto vasta, da essere incapace di efficace realizzazione storica.</p><p class="paragraph" data-counter="155" id="p-155">Siamo così in grado in definitiva di tracciare lo schema dei rapporti intercorrenti tra lo Stato e gli ordinamenti giuridici intrastatuali nell’ipotesi normale di agevole ridursi a coerenza di questi tutti, come frutto della spontanea loro elevazione all’universale dello Stato e del ritrovarli che lo Stato fa, riconoscendoli come autonomi elementi costitutivi efficaci della sua universalità. Quando un tal processo si sia compiuto e l’ente si pensi (astrattamente s’intende, perché in effetti il processo non si esaurisce mai), riconosciuto e composto in armonia nella universalità, dello Stato, si presentano talune caratteristiche situazioni, che gioverà considerare partitamente e in breve, distinguendo la posizione dell’ente, pensato per un momento come tutto, a prescindere dal suo contenuto relazionale, e la posizione del singolo nell’ente, che esso, come viva sostanza, compone.</p><p class="paragraph" data-counter="156" id="p-156">Per quanto attiene all’ente si dovrà dire che, pur restando esso nella sua autonomia, il valore universale, che esso propone come criterio di unità, vale come volontà dello Stato e che l’esperienza sociale sviluppantesi in attuazione di quel valore è veramente esperienza di vita statuale; che l’azione efficace onde ciascun ente come tutto propone scopi alla vita individuale, aiutandone la realizzazione, è parte dell’opera di sviluppo pieno dell’umanità, di educazione e di formazione, propria del momento umanistico dello Stato. Un tale sostanziale inserimento, che salva l’autonomia dell’ente nella unità ricca e differenziata dello Stato, potrà graduarsi in varie espressioni, o assumendo nella normazione, anche da un punto di vista formale, la qualifica di volontà statuale, senza che sia dimenticato mai il processo onde sorge, come tipicamente nella normazione corporativa, ovvero potrà sostanzialmente dirsi, per l’accettato limite di validità, volontà dello Stato, come nel valore universale affermato nella famiglia inserita nello Stato. Ma certo in problemi come questi la forma non conta, o se conta, è perché più vivamente esprime la profonda sostanza dei fenomeni, che è qui nell’accordo, perpetuamente ricostituentesi, per cui ogni ordinamento, conservando la sua autonomia, è parte dello Stato, e perciò stesso dello Stato rivela la umana natura. Per cui lo Stato non appare oggettiva volontà universale, ma piuttosto come, in concreto, ponentesi nelle svariate esperienze normative che gli uomini vanno spontaneamente costituendo. Si noti che la volontà di ogni ordinamento non è soltanto criterio di valore per quella esperienza sociale che nell’ordinamento si compone, ma, proprio per la caratteristica universalità, che le dà titolo per porsi come valore determinante di quella esperienza, è un punto di vista in ordine alla forma da dare ad ogni concreta volizione del singolo, e come tale, contribuisce a formare la suprema sintesi di valore dello Stato, la quale, sviluppandosi per mezzo della legislazione e della giurisdizione, non appare più tanto sintesi di puntuali e isolate volontà dell’universale, quanto piuttosto di sintesi parziali già compiute di queste, le quali perciò, più agevolmente che non le volontà dei singoli, si riducono all’universale affermazione della legge dello Stato.</p><p class="paragraph" data-counter="157" id="p-157">Perciò si può ora chiarire il processo della legislazione e della giurisdizione, come tale che si rifà, più che alle coscienze individuali isolate, a quella coscienza etico-sociale, che legislatore e giudice tendono ad interpretare ed esprimere e che appare già composta dalle svariate sintesi, per le quali il singolo ha già superato la sua particolarità ed espresso in ciascun ente, di cui faccia parte, il proprio universale criterio di valore, che appunto nella legislazione e giurisdizione si ritrovi. Queste ultime considerazioni chiariscono pure quale sia, nella complessa esperienza ora descritta, la posizione che il singolo assume. È chiaro ormai che l’ordinamento sociale particolare è il tramite per cui quello passa, al fine di inserirsi nello Stato e di identificare con esso la propria volontà. In realtà la volontà del singolo come costitutiva dell’universale criterio di volere gioca nella vita dello Stato attraverso gli enti in cui gli è posto, in uno scambio continuo e fecondo, per cui in tanto può dirsi la volontà dell’ente volontà dello Stato in quanto tale sia la volontà del singolo che entra a comporlo, e questo a sua volta giunge nella sua singolarità a volere nello Stato mediante la più vasta determinazione della volontà dell’ente che esso singolo è entrato a comporre, dove la sua volizione si ritrova intatta ed anzi sublimata. Al complesso fenomeno fin qui descritto siamo ora in grado di dare un nome che sia meglio chiarificatore della natura dello Stato così come ora ci appare. Possiamo ormai parlare di una immanente e assoluta corporatività dello Stato, per cui esso, nella sua caratteristica compiutezza di esperienza etico-sociale, si pone come ultimo limite di un processo, per così dire, di socializzazione e di elevazione all’universale, il quale si svolge pei gradini intermedi dei diversi ordinamenti intrastatuali, i quali, pensati coerenti allo Stato, si rivelano come la sua vera e viva sostanza<sup><a href="#curatornote-66" id="curatornote-ref-66">[66]</a></sup>. In realtà è astratta e perciò falsa idea quella di uno Stato che componga in unità per sé solo, e per così dire, di colpo la propria esperienza sociale, mentre reale e vera è l’idea di uno Stato che assolve il suo compito attraverso le mille esperienze sociali intermedie, che esso non rifiuta, ma accoglie e indirizza e che sono pertanto, nella loro autonomia, elementi dello stesso processo per cui lo Stato si pone secondo la sua natura. In realtà, come si avvertiva, la suprema sintesi delle volizioni dell’universale, che è la sovranità dello Stato, è sintesi di volizioni già composte negli ordinamenti particolari e tutta intera la esperienza sociale <em>sub lege</em> è sintesi delle esperienze vissute sotto la legge particolare e nell’ambito dei particolari ordinamenti. Ogni tentativo di dissolvere i molteplici nessi che spontaneamente il singolo ha costituito prima dello Stato, e tuttavia sempre per lo Stato, svuoterebbe questo della sua più umana sostanza e ne renderebbe davvero irrealizzabile il compito. Così correlativamente il singolo attinge la suprema esperienza dello Stato, agevolmente, attraverso le varie esperienze sociali in cui è chiamato a vivere e la sua sensibilità etica si affina senza sforzo in queste, per quel riconoscimento dell’altro uomo come supremo valore, per quel conferimento efficace della sua vita nella collaborazione sociale, per quella relazione essenziale instaurata con tutti gli uomini, vicini e lontani, simili e dissimili, che appunto nello Stato caratteristicamente si compie.</p><h2 class="title-2">Famiglia e Stato</h2><p class="paragraph" data-counter="158" id="p-158">Dopo aver considerato in generale il significato degli ordinamenti giuridici intrastatuali ed aver determinato i rapporti che intercorrono fra essi e lo Stato, passiamo a considerare in particolare due, tra i più interessanti ordinamenti, la Famiglia cioè e il Sindacato<sup><a href="#curatornote-67" id="curatornote-ref-67">[67]</a></sup>.</p><p>Cominciamo dalla Famiglia.</p><p class="paragraph" data-counter="159" id="p-159">La famiglia nasce come unione dell’uomo con la donna, totale, perpetua, amorosa, per generare nuova vita. Il nucleo essenziale, da cui la famiglia sorge e che resta in pieno ed autonomo rilievo anche nella famiglia ormai completamente svolta, è appunto il matrimonio come fondamentale società, avente le caratteristiche sopra indicate, tra l’uomo e la donna. Questo mostra intanto che si è nel campo dei rapporti intersubbiettivi, di fronte cioè a quella tipica categoria della relazione, già da noi altra volta descritta, dalla quale nasce il diritto come sua intrinseca legge di verità e nella quale, nell’atto che perpetuamente la pone secondo la sua legge, il diritto vive. Il matrimonio è dunque essenzialmente una categoria giuridica e perciò necessariamente etica, relazione, società, contratto, come la si voglia chiamare, perché, a parte il loro significato tecnico, tali espressioni fanno univocamente richiamo all’essenziale significato relazionale del matrimonio. Il quale è incontro di persona umana con persona umana, l’una e l’altra riconoscentesi appunto come tali e perciò fornite della suprema dignità propria dell’uomo. Ancora una volta, come in tutta l’esperienza giuridica così pure in questa, determinante ideale di questo incontro con altri, che si risolve nell’inserire questi nel proprio sistema di vita e nel porre sé al tempo stesso nell’altrui, è la vocazione etica della persona, la quale ritrova il suo io e con esso quell’universale valore umano che anche in altri io si realizza, onde l’accettazione che egli faccia di questa intima legge suprema di dignità umana si svolge naturalmente come riconoscimento di uguale dignità e libertà nell’altro, ed anzi, una volta intesa la universalità della propria vocazione etica, questa non può più realizzarsi, se non nel rapporto collaborativo ed amoroso con tutti coloro in cui la stessa dignità si presenta. Così, come sappiamo, la vita etica si fa, secondo la sua esigenza, vita sociale, e questa appare come sistema più o meno complesso di relazioni, nelle quali tutte si realizza il valore di ogni vita nel rapporto ordinato con le altre e perciò il totale valore della vita umana. Tale è la legge di libertà, cui gli sposi obbediscono, consacrando nel matrimonio la propria unità relazionale. Anche qui determinante dell’incontro è la vocazione etica dei due sposi, la quale, come è ormai chiaro, compiutamente si realizza nel collaborare che essi fanno nella forma sociale caratteristica del matrimonio. Vocazione spontanea verso l’altro come persona umana, in quanto nell’altro si veda il proprio io vero, quello che si può e si deve amare senza tema di egoismi; vocazione spontanea, liberatrice, come è sempre la legge della vita vera, ancorché la tentazione del particolare ne contrasti ad ogni passo durante l’accoglimento; vocazione spontanea che nel matrimonio si esprime come slancio appassionato, quasi che qui si riveli misteriosamente l’essenza di amore, che è nella vita e per la quale questa si ritrova nella verità nel pieno e gioioso appagamento di se stessa. Perciò l’intrinseca verità del matrimonio, quella che ad esso dà norma, perché sia se stesso e ne mostra perciò tutto spiegato il valore, è appunto la legge etico-giuridica come affermazione della verità della vita umana che si svolge in un tal sistema di riconoscimenti. Che la solidarietà sviluppantesi nell’amore alla comune legge liberatrice conosca qui una appassionata spontaneità, nonché porre il matrimonio fuori dalla essenziale relazione umana, rivela questa in tutta la sua verità. Pertanto il matrimonio è la relazione di persone umane, restanti ciascuna nella propria autonomia consacrando nel matrimonio la propria unità relazionale. Anche qui determinante dell’incontro è la vocazione etica dei due sposi, la quale, come è individuale e nel valore supremo che della persona umana è caratteristica essenziale. Perciò le unioni di persone di sesso diverso di mero piacere e puramente transitorie non costituiscono matrimonio, proprio perché in esse ciascun coniuge è degradato a strumento di piacere dell’altro e gli viene negata così la essenziale dignità umana, necessaria perché possa parlarsi di relazione etico-giuridica, mentre poi, degradato esso ad oggetto, per questo inumano disconoscimento della verità della vita, anche il coniuge che usa dell’altro come strumento di piacere abdica alla sua dignità e si nega, nel disconoscimento del suo universale, come uomo.</p><p class="paragraph" data-counter="160" id="p-160">È dunque il matrimonio relazione tra persone, le quali, reciprocamente riconoscendosi portatrici di valori umani, questi realizzano nel modo più compiuto nella caratteristica solidarietà che tra loro stabiliscono. Una solidarietà tanto più ricca di valore, quanto più intensa è, come in questo caso, l’unione delle persone, che, come è noto, per essere esperienza sociale arricchisce ogni persona, la quale in essa si ponga. L’amore che vincola indissolubilmente l’un coniuge all’altro è dunque amore di quella suprema verità che ha generato l’unione, amore della vita umana che quella verità realizzi. Perciò esso non si pone come egoismo, ma questo esclude puntualmente come contrario alla sua profonda verità. Il matrimonio non è alienazione da sé, talché si dimentichi la propria umanità, per affermare l’assoluto valore del soggetto che si ama, né è disconoscimento dell’altra autonoma persona sino a farne un elemento soltanto del proprio sistema di vita, uno strumento per la propria personale affermazione. E tuttavia il matrimonio, nell’atto che esclude questa considerazione unilaterale e falsa, ne realizza la più profonda verità, perché esso importa appunto l’affermazione della suprema umana verità dell’altro coniuge, la quale però non esclude, ma anzi riconferma, la eguale dignità di colui, che l’affermazione pone, e che, l’altro incontrando come uomo, non può, senza essere incoerente, negare la propria umanità nella sua autonomia. Pertanto l’amore dell’altro è anche amore di sé, e l’amore di sé è amore dell’altro, dove il sé e l’altro sono l’uomo in tutta la ricchezza del suo significato, nella sua caratteristica universalità, dove l’amore di sé e dell’altro non è, come sarebbe altrimenti, contraddittorio, ma si risolve nell’amore alla verità e cioè alla vita nel suo significato universale.</p><p class="paragraph" data-counter="161" id="p-161">È il matrimonio dunque unità. Ma come è chiaro dopo quello che è stato detto sin dall’inizio e chiarito or ora, non unità massiccia, nella quale sia persa la autonomia dei coniugi, ma unità relazionale, differenziata, che si svolge come relazione perpetuamente ponentesi secondo la sua legge di unità, senza mai pervenire a un punto in cui il processo di molteplice che si fa uno sia superato e dimenticato, per dar luogo ad una inammissibile unità organica, nel suo senso deteriore della parola.</p><p class="paragraph" data-counter="162" id="p-162">È il matrimonio <span about="https://w3id.org/moro/enoam/data/220002/v1/quote-8" class="quote" id="quote-8" typeof="doco:TextChunk">«<em>consortium totius vitae»</em></span><sup><a href="#curatornote-68" id="curatornote-ref-68">[68]</a></sup><em>,</em> e cioè incontro definitivo nella solidarietà coniugale delle persone degli sposi nella totalità della esperienza di vita di ciascuno. Il che entro certi limiti è vero per ogni forma storica di relazione umana, perché la personalità non può scindersi come in compartimenti stagno, ma si conferisce intera con tutta la sua ricchezza di vita in ogni esperienza sociale che faccia, quale che sia di questa il fine particolare. Ma se, per così dire, nello sfondo di ogni relazione umana è la intera esperienza di ogni soggetto, nel matrimonio la totalità di questa è in primo piano. Se in altri casi c'è un fine particolare da perseguire, alla realizzazione del quale il socio si volga con la sua vita intera, qui non c’è altro fine che non sia quello della totale comunione di vita dei coniugi, una forma di completa solidarietà collaborativa, onde la vita di ciascuno in ogni suo momento non è senza la vibrante e amorosa presenza dell’altro. Sicché veramente nel matrimonio si attua in modo pieno e concreto quella totalità relazionale della vita umana, per cui la propria personale adeguazione all’universale non si compie altrimenti che nell’accoglimento generoso dell’altrui esperienza di vita, il cui processo di realizzazione della verità è momento essenziale del nostro stesso processo. Perciò nulla c’è nell’esperienza di ognuno dei coniugi che sia vissuto in modo solitario, ma tutto invece nella solidarietà amorosa dell’altro, mentre poi, per il carattere preliminare ed essenziale di questa unione di fronte ad ogni altra esperienza sociale ed umana, il coniuge è punto ideale di riferimento per ogni altro rapporto, il quale passa, per così dire, necessariamente per quel punto. Dato il carattere totale e decisivo della esperienza sociale del matrimonio, si può pure dire, se è vero che la vita nella verità è realizzazione dell’infinito e del divino in noi, che l’esperienza di conquista dell’infinito, che ogni uomo fa, si compie attraverso la persona dell’altro coniuge, il quale non è così mai diaframma, ma mezzo di comunicazione con gli altri uomini e strumento essenziale di conquista della vera vita.</p><p class="paragraph" data-counter="163" id="p-163">Quest’amore, che è l’essenza stessa del matrimonio, quest’amore alla vita nella sua verità è appunto sempre a servizio della vita e, affermandosi nel suo significato di verità, negandosi perciò alla tentazione che lo vorrebbe chiuso egoisticamente in se stesso, genera da sé la vita. Tale la essenziale fecondità del matrimonio, per cui naturalmente la nucleare società dei coniugi si allarga nei figli, che essi nell’amore hanno generato, determinando così il sorgere della famiglia in tutta la estensione della sua caratteristica esperienza. Come quest’amore diventi fecondo e perciò generatore di vita s’intende agevolmente, solo che si consideri ch’esso appunto non è amore egoistico, in cui ciascun coniuge sia degradato a strumento di soddisfazione dell’altro, onde, nell’appagamento di ogni desiderio attraverso il possesso dell’altro coniuge, esso non consenta altra esperienza di vita, ma è appunto amore di sé e dell’altro, dell’umanità, della vita, la quale è universale che si realizza in una indeterminata esperienza di individui singoli, che son persone, in quanto realizzano l’universale valore umano. Se tale è dunque l’amore dei coniugi, esso non può rifiutare di aprirsi ad altra esperienza di vita che abbia quel valore ch’esso appunto esprime. Ed anzi proprio in obbedienza al suo intimo slancio, nel restare fedele a questa sua profonda anima universale, l’amore coniugale nell’atto che si consuma come amore, genera nuova vita e dà all’universale nuova concreta esperienza in cui esso si realizzi. Per questo nell’unione transitoria di piacere la fecondità è normalmente esclusa in modo del tutto coerente con la premessa egoistica ed inumana che è il senso di quell’unione, mentre il matrimonio è per la sua essenza fecondo, perché espressione di verità e di amore.</p><p class="paragraph" data-counter="164" id="p-164">Si allarga così la cerchia della famiglia, la quale propriamente nelle nuove relazioni che s’intrecciano tra genitori e figli si può dire veramente costituita. E tra genitori e figli, la nuova vita nata dall’amore e la vita coniugale, la quale continua a porsi come amore, nascono le relazioni propriamente familiari. Ancora qui il vincolo che stringe i genitori ai figli e i figli ai genitori è vincolo di amore, per il quale occorrerebbe ripetere quanto si è detto a proposito del significato etico-giuridico della società costituita tra gli sposi. Basterà solo accennare. Ancora qui l’amore è incontro di persone, e cioè relazione tra soggetti visti nel proprio autonomo significato e valore. Come gli sposi non sono l’un l’altro strumento di piacere e perciò oggetto, così i figli non sono come un’appendice dei genitori, i quali in essi si compiacciono egoisticamente, ma sono persone umane che si aprono alla vita, nella quale vanno progressivamente conquistando un valore indipendente di unità. Anche questa caratteristica s’intende bene, considerando la natura dell’amore dei coniugi, dal quale appunto i figli vengono generati. Se esso è, com’è ormai chiaro, amore alla vita, all’umanità, di cui perciò non ci si rifiuta di allargare le esperienze, perché essa valga più e meglio, questa esperienza di vita generata e senz’altro posta come realizzatrice dell’universale e perciò come autonomo valore umano. Perciò la società familiare è ancora una volta, in questo suo più largo svolgimento, unità relazionale che presuppone come autonomi soggetti genitori e figli nel reciproco porsi come uomini e nel cooperare dell’uno e con l’altro, onde si genera la unità ancora una volta non massiccia ed organica, ma relazionale e perciò perpetuamente ponentesi in attuazione di quella legge etica, che è appunto principio determinante dell’unità. Né c’è bisogno di dire come in questa amorosa solidarietà, come in ogni esperienza sociale, più ricca si faccia la vita, e qui tanto più ricca in ragione dell’intensità e dello slancio che caratterizza l’ordinamento etico-giuridico della famiglia.</p><p class="paragraph" data-counter="165" id="p-165">Ora l’amore, che ha generato la vita ed ha svolto il matrimonio nella famiglia intesa nel suo più completo significato, non è certo tale che si esaurisca nell’atto puntuale della generazione, ma anzi continua perpetuamente, per così dire, generando la vita, nell’atto che con l’opera quotidiana della educazione fisica e morale dei figli, la viene sviluppando secondo le sue possibilità e la sua verità profonda. Per così dire la funzione attiva che caratterizza questo tipo di relazioni per cui i coniugi hanno generato nell’amore la vita, continua a caratterizzare tutta l’esperienza sociale familiare, la quale è, in un senso particolarissimo, gerarchia e non paritetica, in quanto ai genitori che hanno attivamente creato la vita incombe la suprema responsabilità di conservarla e svilupparla. Tale funzione attiva, tale posizione di suprema responsabilità caratterizzano così le relazioni che intercorrono fra i membri della famiglia. Né c’è bisogno di dilungarsi a chiarire come il senso di questa responsabilità sia sempre in quell’amore per cui attivamente i figli furono generati; che è, come sappiamo, amore alla vita nella sua verità; così come tutta l’opera di educazione è nient’altro che il compiersi di quell’amore per cui la vita fu posta come supremo valore ed ora, perché supremo valore, viene sviluppata, in modo che sia degna di se stessa. Così tutta l’essenza della vita della famiglia è nella educazione che essa compie, la quale non è altro che questo infaticabile operare dei coniugi, perché la vita generata non sia posta invano, ma si affermi nella pienezza del suo significato umano. Così e solo così i coniugi restano fino all’estremo fedeli all’amore che li stringe, continuando perpetuamente ad amarsi, amando la vita e questa facendo in tutta la sua luminosa verità. Perciò il matrimonio resta al centro della vita familiare, come unità distinta nell’ambito della più vasta unità della famiglia nel suo più largo significato. Se è vero che al padre e marito spetta l’autorità suprema nel gruppo familiare è pur vero che questa autorità è condivisa da colei che è moglie e madre e che l’opera in educazione, intesa come si è detto or ora, cioè come ideale continuazione dell’amore che stringe i coniugi e che perpetuamente genera la vita nella verità, è opera solidale, cui i genitori conferiscono ciascuno la propria tipica esperienza e sensibilità, restando essi sempre indispensabili per la migliore attuazione del compito educativo, che non è pienamente attuato, se non vi diano opera entrambi in perfetta unità d’intenti e in spirito di amore.</p><p class="paragraph" data-counter="166" id="p-166">Intorno a questo nucleo essenziale e costante dell’esperienza sociale e familiare, che è la unione matrimoniale, si compone l’ordinamento etico-giuridico della famiglia, il quale riproduce le linee caratteristiche di ogni ordinamento sociale, e che noi già conosciamo. Anche qui perciò c'è una volizione solidale dell’universale, la quale nasce dal consentire tutti coloro che del gruppo fanno parte in un supremo valore etico come norma della concreta esperienza di vita nell’ambito della famiglia, il consentire di tutti cioè intorno ad un’idea che dia norma e significato all’intrecciarsi di relazioni personali, di cui la famiglia consta. Né c’è bisogno di dilungarsi a dimostrare come anche qui le persone che sono investite dell’autorità del gruppo, i genitori cioè, hanno come loro compito essenziale di dare opera costante a costituire siffatta unità del gruppo intorno alle supreme idee di valore che ne costituiscono la determinante ideale. E come si è visto a proposito dello Stato, anche qui, ed anzi con maggior naturalezza e vivezza, quest’opera non si risolve nella imposizione brutale di un punto di vista, ma invece, continuamente rispettosa della autonomia etica della persona, viene piuttosto ricavando dalla profonda coscienza etica di ciascuno il punto di vista, che consenta, per la sua universalità, l’accordo di tutti. Né questo è men vero per i membri della famiglia, il cui valore umano non sia ancora tutto spiegato e che non abbiamo perciò piena autonomia di giudizio, perché, se per essi l’opera di riduzione a coerenza sociale svolta dai genitori si risolve naturalmente in una anticipazione del punto di vista etico, cui essi, raggiunto il pieno sviluppo della loro vita, dovranno consentire, è pur vero che i genitori tengono conto della umana dignità di ogni membro della famiglia, e non intendono mai sostituire quel giudizio che non può ancora essere dato, ma solo anticiparle interpretando le esigenze morali della persona che questa affermerà poi con autonoma, personale presa di posizione. E come ogni ordinamento etico-giuridico anche questo avrà una sanzione, la cui forma estrema sarà la espulsione dal consorzio familiare e tremendo rinnegamento dolorante del vincolo di amore, di cui quella persona si sia dimostrata indegna. E tuttavia anche l’espulsione, ed a maggior ragione poi ogni altra meno rigida forma di reazione da parte del gruppo verso chi ne abbia rinnegato il supremo valore ideale, sarà espressione di amore e forma di educazione, che si svolga in forma, vorremmo dire, dolorosamente paradossale, ma sarà tuttavia sempre educazione e cioè amore operoso. Anche nel gruppo familiare infine c’è, accanto alla solidarietà sociale nell’affermare l’idea umana che il gruppo realizza, l’altra importantissima attività, per cui solidamente coerente il gruppo opera, proponendo scopi alla vita individuale, allargandone gli orizzonti, arricchendola di valore confrontandone la realizzazione faticosa. Per cui la famiglia appare veramente come un centro espansivo di energie vitali, che ogni singolo arricchisce e di ogni singolo continuamente accresce la possibilità di vita. Dopo questo c’è appena bisogno di osservare come qui si ritrovino, e siano agevolmente risoluti nello stesso senso da noi visto altrove, i problemi di autorità e di libertà; e cioè come questi ultimi non siano termini antitetici, ma espressioni diverse di un unico processo di svolgimento etico, per cui il singolo, innalzandosi all’universale, ritrovi in questo il suo vero io e la norma così data alle sue possibilità fisicamente infinite senta come espressione di una più alta libertà. Mentre, d’altra parte, l’autorità spettante ai genitori, che si risolve nella responsabilità di proporre e riproporre senza tregua ad ogni singolo supremo valore etico, si rivela ancora, fuori di ogni apparente durezza, come amore che vuole affermare la vita in tutta la sua verità e questo compito assume in forma tipicamente attiva, come è nella sostanza, ormai chiara, del compito educativo.</p><p class="paragraph" data-counter="167" id="p-167">Considerato così l’ordinamento familiare nella sua composizione, per così dire, interna, dobbiamo ora studiarne i rapporti con la più vasta esperienza dello Stato, nella quale la famiglia appunto s’inserisce; e ciò come avviamento ad intendere i rapporti, che in prevalenza c’interessa stabilire, tra famiglia e Stato. Caratteristico di questo momento del suo sviluppo è l’ulteriore espansione coerente di quell’amore alla vita nel suo significato universale, nel quale appunto la famiglia è nata e si è svolta. In fondo quest’aprirsi della famiglia alla più larga vita sociale non è che processo coerente a quel principio. L’amore tra i coniugi, perché amore alla verità e alla vita, rinnegando il limite assurdo di un egoismo chiuso, ha generato altra vita come espressione di quell’universale, nel quale veramente i coniugi si sono amati. Ancora adesso l’amore che stringe saldamente il gruppo familiare e lo fa così compatto, per essere amore vero e cioè amore alla vita nel suo universale significato, rifiuta il limite angusto di un egoismo che lo chiuda in se stesso, e cerca l’immancabile aprirsi di ciascuna persona ad una più larga esperienza sociale, nella quale quell’amore all’universale si svolga in una più ricca esperienza. Perciò la famiglia, nella sua strettissima unità solidale, non è un mondo chiuso, ma anzi è punto di partenza di un’esperienza umana larghissima, alla quale, per essere essa esperienza d’amore, nulla può avviare e preparare meglio che l’amorosa solidarietà familiare. La quale, ben lungi dall’essere rinnegata da questo entrare di ogni persona nella vita, per viverne l’intera esperienza, ne è anzi confermata: come per uno slancio generoso coerente a quel principio. È per questo che l’unità familiare nel suo altissimo valore non si rompe affatto per questa più larga vita cercata, ma, restando ben salda, ne accompagna ogni svolgimento, dando ad esso, per così dire, un tono particolare; quel tono di umanità, quella capacità di un incontro largo e cordiale con gli uomini, come una spirituale energia che dalla vita familiare si ricavi ogni giorno per la migliore attuazione del proprio compito umano nella più larga vita sociale. Vinto così l'egoismo tentatore che la pace familiare vorrebbe far apparir come termine ultimo della esperienza sociale dell’uomo, questo entra nella vita, perpetuamente uscendo dalla famiglia arricchito di quel più alto valore umano, che essa inimitabilmente dona ed alla famiglia costantemente ritorna, non rinnegando la più larga esperienza umana, che non può non sentire coerente alla essenza stessa di amore della famiglia, ma per ritemprare le energie morali affaticate dal difficile processo della solidarietà universale nella affettuosa solidarietà della famiglia.</p><p class="paragraph" data-counter="168" id="p-168">Su tale più larga esperienza di vita, che possiamo fin d’ora identificare con la vasta sfera di competenza dello Stato, la famiglia ha un suo punto di vista coerente con l’idea umana che domina e dà norma alla sua intera esperienza di ordinamento; proprio perché essa a questa più vasta esperienza sociale attribuisce un valore, che non può non essere umano ed etico, il quale sarà evidentemente normativo per questa più vasta sfera di rapporti umani. Con ciò la famiglia dà opera a generare lo Stato, come ordinamento di tutta l’esperienza sociale, in cui la famiglia è ricompresa ed alla quale essa non è estranea, perché la sente del tutto coerente alla sua natura. E come la famiglia negherebbe se stessa, se arrestasse l’ansiosa ricerca di ogni suo membro per una più vasta esperienza umana che ne soddisfi l’esigenza di universalità, così pure negherebbe se stessa, se non riconoscesse lo Stato che appunto si risolve in questa più vasta e complessa esperienza umana, di cui la famiglia sente in se stessa intima ed irresistibile la vocazione.</p><p class="paragraph" data-counter="169" id="p-169">Perciò la famiglia entra a comporre lo Stato e nella famiglia, forse più che in ogni altro organismo, quello trova la sua genesi ideale. Lo Stato è veramente ordinamento degli ordinamenti familiari, sintesi ideale delle affermazioni di valore delle varie famiglie che lo compongono, per il quale tramite passano necessariamente, com’è ormai chiaro, quelle volizioni dell’universale di tutti gli uomini, di cui si è altre volte parlato, le quali generano lo Stato. Così correlativamente, lo Stato stesso si negherebbe, se a sua volta non riconoscesse l’autonomo valore di quelle sintesi universali, che son le famiglie, se non valesse cioè particolarmente per queste quel che si è detto essere vero in generale per i rapporti tra Stato e ordinamenti giuridici intrastatuali, che cioè la suprema esperienza etico-giuridica dello Stato non può escludere il valore degli aggregati particolari che in esso si pongono, ma deve riconoscerli come lo strumento più efficace per la realizzazione piena della sua solidarietà universale. Perciò, come sappiamo, l’opera sua di riduzione a coerenza di ogni esperienza sociale particolare si risolve nel porre un limite di validità per essa; che ne garantisca la reale adesione all’universale e quindi il restar fedele fino all’estremo alla propria legge etico-giuridica. Il che poi vuol dire, come sappiamo, un autocontrollo etico dei singoli che son la sostanza viva degli ordinamenti gradualmente più vasti e che fanno, per così dire, una progressiva esperienza dell’universale, sempre più largamente compiendo l’umana legge della vita, sempre più attivamente ed efficacemente collaborando perché questa sia. Così è naturalmente in ordine ai rapporti tra famiglia e Stato, tra i quali non è possibile idealmente antitesi, perché l’una naturalmente si risolve nell’altro e questo ha in quella la sua genesi ideale; mentre gli storici conflitti hanno il senso di una faticosa progressiva conquista di questa ideale coerenza. Chi voglia meglio confermare che la sintesi ideale della famiglia sia la sola genesi possibile della stessa esperienza sociale di cui lo Stato consta, pensi che la vita si genera propriamente e solamente nella famiglia come amore che si svolge coerente a se stesso, sicché, dire vita nel suo necessario significato sociale, val quanto dire famiglia, senza della quale la vita non sarebbe. E così dire Stato come esperienza sociale, val quanto dire la famiglia, perché senza di essa lo Stato non sarebbe. Già sappiamo infatti che solo il matrimonio come amore, che solo il matrimonio come nucleo essenziale costante della famiglia è capace di generare perpetuamente la vita, facendola se stessa nell’opera di educazione. La più larga esperienza sociale, che nello Stato si ordina, non può perciò sussistere, se non nasca dalla famiglia, la conservi, la rispetti e su di essa, per così dire, si modelli. Vano e assurdo perciò ogni tentativo di sostituire alla famiglia altra forma di unione sessuale, che valga a dare allo Stato la sua sostanza umana, senza passare per il tramite della famiglia. Tentativo vano, perché qui non c’è amore alla vita e alla verità e perciò la vita, invece di svolgersi rigogliosa, intristisce e vien meno. Vano ed assurdo pure il voler sostituire alla educazione della famiglia, che è poi svolgimento compiuto della sua essenza di amore, altra educazione che non tenga o positivamente disconosca quella prima e fondamentale. Perché la vita non si genera perpetuamente nella verità, se non nella famiglia, in cui quella opera rappresenta lo svolgimento coerente dell’amore per cui è. Il che non esclude che altra opera di educazione sia compiuta in una più vasta esperienza sociale, ma esclude sì certo che quella si ponga altrimenti che come continuazione dell’opera educativa della famiglia, che anzi sia sentita come propria essa stessa di quella più larga svolta dello Stato. La quale, coerentemente a quelli che sono i rapporti tra Stato e famiglia, potrà integrare le lacune che storicamente si riscontrano nell’educazione familiare o correggere, quando sorgono indebitamente, tendenze particolaristiche. Ma con ciò, che è coerente alla suindicata natura dei rapporti tra famiglia e Stato, non meno conducendo la famiglia alla sua propria verità che non realizzi la desiderata coerenza in tutte le esperienze etico-giuridiche nell’ambito dell’universale solidarietà dello Stato. Nella quale andranno sempre conservati autonomi e riconosciuti, ricchi del loro caratteristico valore, tutti gli organismi familiari che sono veramente le cellule della vita dello Stato. Ed anzi ricordiamo di aver già accennato che la sintesi delle volizioni dell’universale dei singoli, in cui lo Stato essenzialmente consiste, si compiono per il tramite della sintesi dei punti di vista etico giuridici fatti valere nella famiglia, e che, d’altro canto, l’opera svolta della società solidale, per arricchire di valore ogni vita, è sintesi di analoghe esperienze dei gruppi familiari, che essa integri, senza negarle, ed anzi ad esse restando coerente.</p><p class="paragraph" data-counter="170" id="p-170">In definitiva possiamo dire che l’esperienza dello Stato, rivelandoci ora questo suo tipico modo di essere, di gruppi familiari associati in una superiore ideale coerenza, ci appare ricco di valori nuovi, che appunto nella famiglia si svolgono, e che sono dello Stato se la famiglia, com’è nella sua natura, in esso è solidamente inserita. E se termine comune, rivelatore dell’identità di natura tra Stato e ordinamenti giuridici intrastatuali, è la suprema idea della solidarietà etica tra gli uomini, essa ci si rivela nella famiglia con un tono nuovo e caratteristico che vale a distinguere, pur nell’identità dello sfondo comune, questa esperienza sociale dalle altre e particolarmente dallo Stato. Tale è la caratteristica intensità e spontaneità del vincolo che lega i membri della famiglia per cui il reciproco riconoscimento degli uomini nel loro umano valore, in cui si sostanzia ogni esperienza sociale ordinata, ha espressioni così vive e potenti, da poter essere considerata veramente la famiglia come la grande riserva spirituale dello Stato, come la custode gelosa della vera dignità umana e del valore infinito di ogni persona. Dove, nelle esperienze sociali più larghe o comunque diverse dalla famiglia, è ricorrente la tentazione di dimenticare nella massa il valore infinito della persona, di disconoscere all’uomo quella suprema dignità che trascende considerazioni di intelligenza, di capacità lavorative, di sensibilità, in una parola, di storica ricchezza di vita, nella famiglia invece sempre l’uomo, piccolo o grande che sia, è l’uomo, cioè una realtà di supremo significato e valore, soggetto cui altri uomini si rivolgono con un amore appassionato, in lui vedendo la verità, luminosa sempre, ancorché in quello si realizzi nel modo più scialbo. Perciò possiamo ben dire che, soprattutto nella famiglia, allo Stato si rivela quella sua profonda sostanza di amore e di verità che è la sua stessa essenza, quasi che l’esperienza sociale universale stenti a prendere coscienza del suo significato umano, se ad essa non si giunga per il tramite dell’ordinamento familiare e sempre tenendo conto del suo vivo ed umano insegnamento. Si spiega così che nei casi, storicamente non rari, in cui, contrariamente all’ordine normale delle cose, l’ordinamento etico-giuridico particolare sia contro lo Stato nell’affermazione di una più alta idea veramente umana e in questa opposizione facendosi esso stesso Stato quello riconduca alla sua verità, sia appunto la famiglia, riserva di tutti i valori, che con l’insegnamento della sua concreta esperienza, ridona perpetuamente alla più vasta esperienza sociale dello Stato il suo significato umano e garantisce lo svolgersi della civiltà</p><h2 class="title-2">Sindacati e Stato</h2><p class="paragraph" data-counter="171" id="p-171">Per intendere quale sia la tipica natura del Sindacato come ordinamento giuridico e quale la sua posizione, che qui c’interessa stabilire, di fronte allo Stato, bisogna premettere qualche accenno intorno al lavoro, perché il Sindacato viene appunto individuato come ordinamento di una esperienza sociale omogenea composta da persone che esplicano una stessa attività di lavoro. Lavoro è in un certo modo tutta la vita come continuo farsi, che costa sforzo nel superamento dell’inerzia di cui il processo della vita è puntuale negazione. Perciò, accennando a queste cose in altra sede, si è avuta cura di precisare che la vita, nel suo caratteristico moto, è amore, amore, per così dire, di se stessa, della sua propria verità e bellezza.</p><p class="paragraph" data-counter="172" id="p-172">Ed è appunto perché la vita è in questo senso amore, pur nella sua verità, essa accetta lo sforzo che costa vivere, questa immensa dolce fatica di essere, superando perpetuamente l’ostacolo dell’inerzia. Questo esprime il lavoro, il quale, già come lo si intende comunemente, è appunto questo piegarsi che fa la vita, accettando lo sforzo necessario per superare l’ostacolo in vista del supremo valore che, con la vittoria sull’inerzia, si realizza. Per contro, questo caratteristico significato della vita, che è tutta fatica lietamente accettata per essere, illumina di splendida luce l’attività di lavoro, ponendone in chiaro, come meglio vedremo fra poco, il profondo valore umano. Restando per ora su un piano ancora generalissimo e senza perciò aver riguardo alla attività lavorativa in senso stretto, che possiamo sin da ora dire professionale, possiamo dunque affermare che la vita è tutta quanta lavoro, perché faticosa e lieta conquista di se stessa, e che, d’altra parte, il lavoro, inteso appunto come questa nobile fatica per la conquista della vita come supremo valore, e, nella sua essenza, vita, tutta la vita e non già una più o meno vasta frazione di questa, la vita, aggiungiamo, nel suo intero significato spirituale ed umano e perciò fatto squisitamente etico. S’intende allora in che senso si parli di lavoro produttivo e come anzi sia necessariamente tale, dove produttività sta ad indicare non già un arricchimento in qualche cosa che sia mero strumento della vita e da essa diversa, ma il perpetuo arricchirsi di quella nel suo svolgimento, il quale altro non è che farsi processuale in cui è tutto il suo essere. Cioè la produttività del lavoro non è altro che la produttività della vita come continuo processo per cui essa si svolge sempre più ricca della sua verità. E se, come vedremo meglio tra poco, sarà opportuno, di volta in volta, distinguere il bene prodotto dalla vita cui serve, sia sempre però chiaro che si tratta di una distinzione di comodo; usata per contrassegnare, potremmo dire, plasticamente quel perpetuo arricchirsi della vita nel suo svolgimento, mentre in realtà il bene prodotto non è che la vita stessa che vince il limite del suo non essere, facendosi in quella che pare conquista di cosa altra da essa, mentre non è che il suo essere processuale che vince la terribile tentazione del nulla ritrovandosi essa così ogni istante in se stessa. Appare chiaro allora che questo perpetuo lavoro della vita, che è la vita stessa nel suo spirituale svolgimento, ha per così dire due aspetti, uno di diritto, uno di dovere, che vale la pena distinguere, perché veramente chiarificatori. Guardando ancora a questa che abbiamo chiamato la vita, la quale occorrerà differenziare tra poco nelle diverse personalità che la realizzano ed in cui questo tutto relazionale si concreta, vien fatto naturale di far ricorso a quelle due categorie nel loro significato nucleare, nel quale, parlando di diritto, si accenna ad un’ideale possibilità, e parlando di dovere ad una egualmente ideale necessità, che non sono poi che due aspetti diversi e caratteristici egualmente di quel che, per essere vero, ha valore, di quella appunto ideale possibilità ed insieme necessità che la verità sia. Così è appunto della vita come perpetua fatica di conquista di se stessa e del lavoro che ne esprime tipicamente l’arduo sforzo quotidiano, che salva dall’abisso del nulla. La vita-lavoro, potremmo dire, idealmente può e deve essere; essa nella sua suprema verità, che ne rappresenta il valore, ha anzitutto una ideale legittimazione ad essere, onde la faticosa conquista, in cui essa si svolge, è cosa che idealmente le spetta, che non può essere impedita, che sarebbe come negare alla verità il diritto di essere reale, ed una, aggiungiamo, ideale possibilità e legittimazione ad essere in questa, ad essa essenziale, forma di lavoro in questo sforzo, possibilità ideale cioè di farsi accettando la fatica quotidiana della lotta contro il nulla, senza cui essa non sarebbe. Correlativamente questo contenuto di fatica accettata lietamente, per vincere la resistenza del male e far sì che la vita sia, è supremo dovere, ideale necessità, sicché può ben dirsi che la vita la quale non accetti di essere, che rifiuti la fatica necessaria per essere, che non senta la gioia di sacrificarsi per essere, veramente rinnega se stessa nella sua verità. La vita insomma, nel suo significato di valore, ci appare investita dell’ideale necessità di essere e perciò di quel farsi senza cui non sarebbe, che è appunto la sua quotidiana fatica, in quella forma che abbiamo or ora proclamato essenziale, il lavoro cioè come ardua conquista. Si vedono già qui delinearsi quel diritto e quel dovere al lavoro di ogni uomo, dei quali parleremo fra poco.</p><p class="paragraph" data-counter="173" id="p-173">Se ora pensiamo non più alla generica categoria della vita, parlando della quale furono dette delle cose che sono vere per la concreta vita di ogni uomo, ma appunto a queste concrete storiche realizzazioni in cui essa si pone, siamo in grado d’intendere il problema della personalità umana appunto come problema di lavoro, e per la necessaria correlazione delle persone che compiono insieme la vita che è vita sociale del lavoro. Questo ci aprirà la strada a capire il significato del Sindacato e i suoi rapporti con lo Stato. Possiamo dire ormai che lo svolgimento caratteristico di ogni personalità umana, è sforzo di lavoro, quale che sia poi la concreta natura dell’attività lavorativa posta in essere che sarà, come si dice, intellettuale o manuale, ma avrà pur sempre lo stesso altissimo significato di una faticosa e insieme dolce conquista della vita nella sua verità, in tutto quello che essa va producendo per essere, anzi in tutto quello che essa, producendo, è. Perché, come è ormai chiaro, nel concreto bene prodotto è sempre la vita che si pone e, per così dire, si trova nel suo essenziale valore, il quale è valore etico come di suprema verità che si realizza. Capiamo dunque ormai il costante significato spirituale del lavoro, quale che sia la forma anche modestissima, in cui si esprime, perché lavorando e producendo, volendo che la vita sia, amandola nel superare la tentazione del non essere, l’uomo vive la sua esperienza etica, la quale, nonché essere una forma vuota, si riempie di storico contenuto in quanto che si realizza in un arricchimento di tutti i valori che, per servire alla vita, per essere la vita, sono luminosi di quella verità che appunto alla vita dà significato. Se pensiamo dunque ora alla personalità umana nella sua individuale concretezza, ci appaiono meglio distinti ed estremamente significativi quei due momenti del diritto e del dovere, cui la correlazione sociale dà poi ben più pieno significato. Possiamo dunque ben parlare di un diritto e di un dovere dell’uomo al lavoro, che non sono poi altro che la ideale possibilità e necessità che egli si conquisti la sua vita con lo sforzo faticoso che costa, il diritto cioè ed il dovere di vivere lavorando, perché la vita, suprema verità, è nella sola forma in cui essa è, divenendo e conquistandosi, la forma del lavoro. Diritto di vivere e diritto di lavorare sono perciò, come è ormai chiaro, tutt’uno se, come è certo, vivere vuol dire lavorare e lavorare vivere. Così pure il dovere di vivere e quello di lavorare sono tutt’uno, perché ancora si vive solo lavorando ed il lavoro solo è la vita, mentre in fondo tutte queste categorie trovano la loro sintesi in una sola, che è l’ideale possibilità-necessità che la vita, suprema verità, sia nella forma ad essa essenziale del lavoro.</p><p class="paragraph" data-counter="174" id="p-174">La pluralità delle persone e la collaborazione che tra esse si stabilisce per un’inderogabile necessità etica danno a questo diritto-dovere del lavoro, come si avvertiva, un significato nuovo e più pieno. Quando si è parlato in genere della vita come sforzo di conquista di sé nel lavoro, non si è usato soltanto una espressione di comodo, ma, pur nel non far cenno allora alla differenziazione delle persone e alla loro solidarietà, si è detto una profonda verità. Come dovrebbe essere ormai chiaro, dopo quello che si è venuto esplicando sulla socialità studiata nelle sue diverse forme, veramente una è la sorte degli uomini, uno è il loro problema, una è, perché solidale, la loro fatica di essere. Sicché davvero ancora, pur distinte le persone nella loro concreta individualità, si può parlare di un’ideale possibilità-necessità che la vita sia nella essenziale forma di lavoro, se si abbia riguardo alla società degli uomini solidale e collaborante, per cui davvero unico è lo sforzo di lavoro, unico il diritto della società ad essere, lavorando, unico il dovere di accettare la quotidiana fatica per vivere. E poiché la società è pur sempre un tutto relazionale, questa unità nel supremo problema e nello sforzo quotidiano che costa il risolverlo si rivela in realtà come espressione di una collaborazione delle singole personalità strette nel vincolo sociale, il cui lavoro non sarà perciò mai (e non potrebbe esserlo per il suo significato etico) conquista della propria vita egoistica e chiusa, ma contributo generosamente dato per il porsi di quella, spiegata nel suo significato universale. Il diritto-dovere di ciascuno al lavoro acquisterà così più largo senso etico-sociale, perché apparirà indirizzato, per la parte che a ciascun membro della società attenga, a far essere questa nella sua totalità solidale. Così, avuto riguardo a questa opera sociale cui ciascuno conferisce la sua parte di sforzo, il dovere del lavoro vien chiarendosi come dovere non solo verso se stesso ma verso tutti, e così pure il diritto non si presenterà più solo come diritto della singola personalità, ma, in questa e per questa, della totale società ad essere essa attraverso il lavoro. Ciò consegue alla già chiarita natura, unitaria e relazionale insieme, della società per cui il diritto-dovere di questa ad essere, lavorando, si risolve nella posizione di ogni singolo, che la società compone, il cui diritto-dovere di vita operosa è come la forma concreta in cui quel primo si esprime, e da ciascuno viene esercitato ed adempiuto in solidarietà con tutti. Questo ci permette di parlare di una personalità e socialità del lavoro individuale, le quali caratterizzano l’attività di lavoro, sia come diritto, sia come dovere, e sempre naturalmente sulla base già posta della correlazione necessaria fra diritto e dovere di lavoro, per la quale la pretesa a godere dei beni della vita è veramente pretesa a procurarsi questi con una personale e dignitosa attività lavorativa, e condizionata perciò all'adempimento del dovere di lavorare, sì da rendere la vita effettivamente feconda. Tenuto conto poi del significato sociale della persona e della sua attività di lavoro, e d’altra parte dell’immancabile essenza relazionale della società, il diritto del singolo a godere dei beni prodotti è condizionato dall’adempimento di un dovere <em>sociale</em> di lavoro, e cioè di una produzione di beni svolta per l’intera società; ed anzi quel diritto, che è certo della persona nella propria individualità inconfondibile, è fatto valere in nome di tutti, in ragione cioè di quel valore umano che in ogni singolo si ritrova e che fonda, esso ed esso solo, ogni pretesa di rispetto e di collaborazione avanzata verso altri soggetti nell’esperienza sociale. Di più il diritto al lavoro, quando si adempia il suo contenuto di dovere sociale, è pretesa a vivere per il lavoro proprio non solo, ma per quello di tutti. Così al dovere adempiuto da ciascuno verso tutti, corrisponde il diritto avanzato di ciascuno verso tutti e nell’adempimento di quel dovere come nell’esercizio del diritto correlativo il singolo opera come membro solidale della collettività. Nel singolo che lavora, come elemento autonomo, responsabile della comunità, è quest’ultima intera che, nell’arricchimento quotidiano del suo lavoro, esercita il supremo diritto e insieme adempie il supremo dovere di lavorare. Ed il singolo con anima squisitamente sociale, pur nella sua ineliminabile autonomia di valore, afferma il suo diritto a vivere del totale lavoro sociale, cui egli stesso partecipa, nell’atto in cui, sensibile alla universale esigenza etica, dà l’opera sua, personale e solidale con tutte le altre, ad arricchire la vita e far sì che essa per quanto a lui attiene, nella sua totalità, sia. Indubbiamente dunque così nel momento del diritto come in quello del dovere al lavoro c’è un tipico momento di socialità che è conseguenza del carattere sociale della esperienza umana. La pretesa è avanzata dal singolo come pretesa dell’umanità che è in lui, il suo dovere è assolto verso l’umanità nella quale egli stesso è. Propriamente perciò l’umana attività di lavoro è insieme personale e sociale in entrambi i suoi due momenti di diritto e di dovere. Ma avendo riguardo a quello che possiamo dire il <em>“pathos”</em> storico del problema del lavoro, il quale si pone essenzialmente come equilibrio da stabilire tra la pretesa di vivere e l’esigenza di contribuire all’altrui vita con un lavoro inteso come dovere squisitamente sociale, possiamo parlare di personalità del lavoro in un senso più ristretto ed espressivo, avendo riguardo ad un tale reciproco condizionarsi del diritto personale al lavoro e del suo dovere sociale, sicché l’arricchire con esso di beni la totale vita sociale appaia condizione indispensabile per esercitare il diritto a vivere partecipando a beni prodotti dalla totale attività lavorativa degli uomini. Perciò tale situazione si delinea come equilibrio squisitamente etico da realizzare tra l<em>’ego</em> e l’<em>alter</em> in ordine ai rapporti di lavoro; tanto che davvero possa dirsi che la totale fatica della vita per conquistarsi ed essere sia a vantaggio di essa intera e che perciò appunto ogni singolo avanzi la sua pretesa a vivere del lavoro nell’atto in cui con il lavoro contribuisce a far essere tutta la vita.</p><p class="paragraph" data-counter="175" id="p-175">Particolarmente espressiva si presenta in quest’ordine di idee la proprietà in senso stretto come possesso di beni fecondi di altri beni attraverso l’attività di lavoro degli uomini.</p><p class="paragraph" data-counter="176" id="p-176">Qui naturalmente non possiamo neppure in sintesi affrontare i problemi di immensa portata che riguardano la proprietà ed in particolare la proprietà individuale. Su questo punto basterà osservare che la proprietà si giustifica come strumento ed occasione al lavoro umano cui di solito il proprietario partecipa in collaborazione con altri uomini, il quale lavoro del proprietario è elemento essenziale per la relazionale giustificazione del suo diritto, mentre questa, noi pensiamo, sussiste ogni qual volta vi sia in una partecipazione di qualsivoglia natura da parte del proprietario ed anche quindi se si risolva in un interessamento spirituale del processo di lavoro che incide sulla cosa per renderla feconda alla vita. Ma, a prescindere ora da questo diverso ed interessante problema, qui importa richiamare il divario fondamentale tra il carattere individuale e quello sociale della proprietà che si vien chiarendo alla luce dei principi ora enunciati. Perché se la proprietà è lavoro, in quanto strumento indispensabile ad esso e tale da non poter essere giustificata senza un lavoro che la renda feconda, questi due caratteri appaiono non più in contrasto, ma in sintesi armonica e la proprietà si rivela, così come il lavoro, quale personale e sociale insieme. Il suo proprio significato, ch’è di lavoro in isvolgimento, permette al singolo di avanzare la sua pretesa a goderne i frutti e cioè ad arricchire la propria vita dei beni prodotti con il lavoro comune, a patto che con quel lavoro, cui non può essere estranea l’attività stessa del proprietario, si arricchirà la vita nella sua essenza sociale, essendo così la proprietà strumento di un lavoro sociale di cui tutta la società, ivi compreso il proprietario si arricchisce.</p><p class="paragraph" data-counter="177" id="p-177">Egualmente espressivo nell’ordine d’idee fin qui sostenuto è il fenomeno della divisione del lavoro, il cui significato ci pare trascenda la modesta considerazione di opportunità in una ripartizione dei compiti di lavoro per una maggiore efficacia e produttività, donde consegua uno scambio necessario di prodotti da ciascun uomo ottenuti in misura eccedente ai propri bisogni ed assorbendo per intero l’attività lavorativa, sicché ai bisogni restati insoddisfatti si possa provvedere solo mediante attività di altri uomini. In realtà questo sta ad esprimere, con una evidenza persuasiva grandissima, la immanente socialità del lavoro, che non è poi altro che la immanente socialità della vita come lavoro necessario. Il produrre attraverso attività specializzate il complesso dei beni necessari alla totale vita dell’umanità indica questa comune sorte degli uomini che sono, per spontanea profonda vocazione, veramente l’uno per l’altro, tanto che nessuno di essi nella quotidiana fatica può affrancarsi dagli altri alla cui vita deve qualche cosa, ed ai quali chiede qualcosa per la propria. E così è appunto nella suprema verità della vita umana, che è reciproco riconoscimento e collaborazione feconda, per cui ciascuno, celebrandosi nel suo universale, pone gli altri come valori ed agli altri chiede che la sua umana dignità venga riconosciuta. Talché intesa la vita, secondo [quanto] abbiamo visto, come lavoro, la sua fondamentale eticità, che si esprime in questo vario intrecciarsi di riconoscimenti, si risolve nel lavoro collaborativo, nel quale tutta la società solidalmente produce per se stessa nel suo significato totale e tutta la vita si conquista in una fatica comune nella quale concretamente si esprime questo attribuire valore, che ciascun uomo fa all’uomo, nell’atto che, in nome della verità chiede che egual valore gli venga riconosciuto.</p><p class="paragraph" data-counter="178" id="p-178">Siamo così in grado di intendere perché la miseria, che non è già la povertà onorata, sia contro la verità. Ed è contro la verità, perché o essa rappresenta il rifiuto del lavoro, ed allora merita condanna, in quanto la persona pretenda di essere, senza affrontare la dolce fatica, per cui vince il nulla e vive, per aver cioè dimenticato il supremo dovere di lavorare per vivere, oppure consegue all’impossibilità di lavorare in cui la società abbia posto un suo membro, e merita eguale condanna, come ingiusto disconoscimento del supremo diritto dell'uomo di vivere, conquistando la vita nello sforzo del lavoro quotidiano. Per la stessa ragione la schiavitù è contro la verità, perché imposizione di un dovere di lavoro sociale, senza che venga contemporaneamente riconosciuto il diritto a vivere del lavoro e cioè a partecipare come persona umana alla società che vive del lavoro di tutti. Il che conferma la critica comune alla schiavitù come negazione del valore della personalità umana, e la connessione sopra affermata tra il problema etico e quello del lavoro che ne è aspetto particolare, quel caratteristico fondarsi del diritto-dovere del lavoro personale e sociale ad un tempo sul diritto-dovere dell’uomo di vivere in un sistema di relazioni posto nel reciproco riconoscimento del valore umano delle persone che vi partecipano. S’intende pure bene, alla luce di queste considerazioni, il senso del problema della uguaglianza degli uomini, che risponde ad una altissima esigenza di verità, in quanto esprime questo diritto di tutti a vivere del totale lavoro sociale, e sempre che a questo ciascuno abbia contribuito, mentre esprime invece una ingiusta istanza, quante volte pretenda risolvere l’eguaglianza di valore in una piatta eguaglianza di fatto, che nega la ricca differenziazione della vita e il diverso valore del contributo dato da ciascuno, per permettere alla vita il suo pieno svolgimento.</p><p class="paragraph" data-counter="179" id="p-179">Abbiamo già accennato all’inizio come il lavoro abbia poi una sua particolare e viva espressione in quello che possiamo chiamare, tanto per intenderci, lavoro professionale, come attività specifica esercitata con continuità sulla base di particolari competenze acquisite e dalla quale ritraggono, in quanto essa incide con particolare efficacia nella vita sociale, i mezzi necessari per vivere. In una parola lo speciale contributo dato da ciascuno al lavoro sociale, per il quale gli è riconosciuto il diritto a partecipare alla ricchezza dei beni prodotti dal complesso lavoro della comunità. È questo specifico lavoro dell’uomo che dà a questo un “tono” particolare, come indicazione della forma fondamentale, onde egli contribuisce alla vita del tutto sociale. Senza naturalmente che sia per questo impoverita e resa unidimensionale un’umanità che è tale in ragione della complessità dei valori che realizza. È questo lavoro professionale che differenzia storicamente la società in categorie produttrici e perciò individua diversi settori di quella caratterizzati dalla omogeneità che il comune lavoro dei soggetti, che ne fanno parte, determina. Ecco come nasce il Sindacato quale esperienza sociale intrastatuale, la quale dalle altre si differenzia per il tipico modo di essere del settore di vita sociale che costituisce la sua sfera di competenza<sup><a href="#curatornote-69" id="curatornote-ref-69">[69]</a></sup>. Il Sindacato corrisponde alla categoria produttrice e idealmente tutta la comprende in sé nell’atto che la viene ordinando, meglio nell’atto che si va facendo come ordinamento storicamente realizzantesi della determinata categoria produttrice. Così categorie produttrici e Sindacati s’identificano come società e Stato, sicché, se una differenza si vuol porre tra esse, non può che riguardare, in una differenziazione meramente ideale, il porsi della categoria come esperienza sociale che esige un ordinamento secondo la sua intrinseca vocazione, e del Sindacato invece come ordinamento in atto perpetuamente realizzantesi della categoria. Il Sindacato è dunque ordinamento etico giuridico di una esperienza sociale differenziata da una professionale attività di lavoro e pertanto dell’ordinamento riproduce le caratteristiche essenziali che noi già conosciamo. Esso esprime perciò una solidarietà stabilita in una molteplicità di persone umane, ordinantesi in un sistema, naturalmente relazionale, per un principio etico, che corrisponde, come sappiamo, all’universale valore che l’uomo scopre in se stesso e ritrova negli altri eguale, ricavandone l’esigenza di una compiuta esperienza di rapporto ordinato con tutti. Questa universale idea è perciò norma agli sviluppi concreti di quella esperienza e ne costituisce il valore. Anche qui naturalmente, come nello Stato e in ogni altro ordinamento, la solidarietà come incontro nell’universale è attivamente promossa da persone, cui urge più viva l’esigenza di far essere la società secondo la sua profonda anima unitaria. C’è dunque tutta una esperienza sindacale, che si esaurisce nel porsi della categoria come unità del molteplice realizzantesi secondo l’universale etico giuridico, la quale, se è ben lontana dallo esaurire tutto il significato dell’esperienza sindacale, è tuttavia interessantissima e del resto indispensabile per intendere quella nel suo più completo significato. Costituendo perciò ogni Sindacato nell’ambito della categoria in cui opera, un solo ordinamento, esso rappresenta la vittoria realizzata dalla vocazione all’unità contro la dispersione atomistica della vita di relazione, della universale verità etica sull’egoismo particolare che soffoca la vera dignità umana. In esso e per esso ciascuna persona, che entri a comporre la categoria produttrice, ritrova accanto l’altro e lo riconosce eguale e fornito del suo stesso supremo valore, lo ritrova cioè come altro da sé, ma in sé. Nel Sindacato la persona umana, nella fondamentale esperienza del lavoro ritrova il valore della giustizia come equilibrio perpetuamente realizzantesi come dovere dell’altrui riconoscimento e pretesa del proprio e fa cioè la essenziale esperienza etica dell’incontro con l’altro nella società. Per questo, il Sindacato, rappresentando l’unità realizzata nel molteplice eticamente ordinato, nell’atto che si pone in una più vasta esperienza cui non si sente estraneo, conferisce, come meglio vedremo tra poco, alla soluzione del problema di questa più vasta solidarietà da stabilire nell’ordine la forza ideale dell’ordinamento da esso già realizzato nella sua sfera di competenza. Al cui universale significato basterà ormai restare fedele, per ordinare, nell’ambito della totale esperienza dei sindacati interferenti, la più vasta esperienza umana, che, nei singoli Sindacati realizzata in unità particolari, aspira ora a sistemarsi nel più vasto ordine che è, occorre appena avvertirlo, lo Stato. Come a questo si giunga, come l’esperienza intersindacale si ponga come Stato e questo si trovi realizzato per essa, occorre vedere distesamente. Siamo nel centro del problema dei rapporti fra lo Stato e quegli speciali ordinamenti intrastatuali che sono i Sindacati.</p><p class="paragraph" data-counter="180" id="p-180">Per intendere dunque come l’incontro e la collaborazione tra i Sindacati si compiano, per determinare come anche in questo settore si verifichi quel caratteristico ridursi a coerenza con lo Stato degli ordinamenti particolari, pur restando essi con il loro autonomo significato<sup><a href="#curatornote-70" id="curatornote-ref-70">[70]</a></sup>, occorre rendersi ragione innanzi tutto della ragion d’essere dell’ordinarsi in Sindacati dei settori di esperienza sociale determinati dalle categorie produttrici. Evidentemente, poiché siamo di fronte ad ordinamenti particolari, il difficile processo di riduzione all’unità che in ciascun Sindacato si compie è in funzione di quello che abbiamo visto essere l’elemento d’individuazione di queste sfere sociali, la comune attività di lavoro. Se il grande problema del lavoro è di creare l’equilibrio tra il suo momento di diritto e il suo momento di dovere, sempre, s’intende, avendo riguardo all’immanente carattere sociale dell’umana attività, per cui al diritto di lavoro fatto valere dal singolo come socio corrisponde il suo dovere sociale di lavorare per l’umanità, la ragion d’essere del Sindacato, quel che lo fa sorgere e dà norma alla sua concreta attività, è appunto di determinare in modo più agevole e pieno quell’equilibrio di giustizia. Il Sindacato sorge per la migliore tutela dei diritti di lavoro e la più piena attuazione del dovere umano e sociale di lavorare. Perciò al Sindacato è immanente una, diremo così per intenderci, esigenza politica; il Sindacato cioè sorge con una pretesa normativa di fronte alla totale esperienza sociale, in cui è ricompreso, la quale, se è presente sempre in ogni ordinamento per essere esso posto in funzione di una idea universale, è in primissima linea nel Sindacato. Il quale, proprio per la tutela di quel diritto e l’attuazione di quel dovere, incontra necessariamente gli altri Sindacati e ad essi dà norma, per realizzare il suo proprio fine. Ora occorre dissipare l’equivoco che si annida nell’espressione la quale potrebbe essere intesa come indicativa di una posizione di supremazia dell’un Sindacato di fronte all’altro. Il che, se è storicamente possibile, non è tuttavia nella verità delle cose. Si consideri infatti che il Sindacato tutela il diritto del lavoro e che dire il diritto val quanto dire giustizia, eticità, verità, e che con queste pure s’identifica quel sociale dovere di lavoro, di cui il Sindacato promuove la compiuta attuazione. S’intende così che il dare norma del Sindacato alla restante esperienza sociale, altro non significa che il promuovere una solidarietà universale, per armonizzare diritti e doveri del lavoro nella totale esperienza umana, a ciò giungendo proprio attraverso l’attiva presenza e la viva collaborazione di ogni Sindacato. Sicché, ed è tutto qui il significato dell’esperienza sindacale, la solidarietà del lavoro delle persone che compongono la esperienza totale dello Stato si realizza appunto sul piano sindacale e cioè, né per una spontanea e irrelata presa di posizione del singolo, né per intervento autoritario dello Stato. In funzione di questo supremo compito da assolvere è la grande fatica che ciascun Sindacato ha compiuto costituendosi come ordinamento, e cioè, secondo quanto si è visto, riducendo a unità i membri della categoria, conducendoli, nell’ambito di questa, ad un primo riconoscimento di valore, aprendoli alle esigenze dell’universale, creando una solidarietà storicamente efficace, che serva proprio per dare norma, nel senso che si è visto e perciò in ispirito di giustizia, alla restante esperienza sociale. Così quale risultato di questo difficile processo la categoria appare veramente solidale, e, quel che più conta, essa ha acquistato coscienza, in ordine alle esperienze intersindacali, della propria forza morale e quindi del proprio buon diritto ed insieme di quella esigenza di rispetto di tutti e di collaborazione con essi, fuori della quale non potrebbe farsi valere. Questa idea etica è la forza migliore e maggiore del Sindacato. E per essa acquista significato di verità la più larga possibilità di resistenza e di pressione efficace sulle altre categorie, che la solidarietà sindacale naturalmente determina, in quanto così tale forza diventa coscienza del proprio umano diritto di godere secondo equità dei frutti del lavoro, mentre, correlativamente, questa idea di giustizia determina tale etica sensibilità, la quale faccia agevolmente avvertire che tale diritto è correlativo al dovere di lavoro assolto per tutti. Nasce così dall’esperienza sociale di ogni Sindacato, composta in un armonia di giustizia, quella migliore attitudine del Sindacato di fronte ai singoli isolati di creare tale solidarietà universale che rappresenti una società concorde, la quale, secondo giustizia, viva tutta del lavoro compiuto da tutti. Se pensiamo ora all’incontrarsi di queste esperienze sociali ordinate ciascuna nella propria particolarità, se le vediamo collaborare per una intesa che dia come frutto una norma di universale valore ordinatrice della esperienza nascente da questo incontro, abbiamo chiara idea del significato proprio dell’incontro tra Sindacati. Il quale è da intendere dunque come espressione del processo, per cui tutta la società si organizza in una armonia compiuta tramite le sue esperienze particolari realizzatrici di ordine, processo cui ciascuna di queste dà opera, nessuna esclusa, sicché ciascuna si trovi davanti, segno tangibile della più larga umanità cui si deve servire, l’altra e senta insieme vivace per l’incontro con essa la non meno inderogabile esigenza di affermare il proprio diritto, di cui si tenga conto nel dar norma alla più comprensiva comunità di lavoro. Ecco perché ogni Sindacato, ben lungi dal sentire esaurito il suo compito per l’opera realizzata nella propria sfera di competenza, tende a coordinarsi con gli altri in una esperienza di reciproci riconoscimenti, da cui risulta affermato il valore di ogni categoria produttrice, per quanto attiene ai propri diritti e doveri. Coordinarsi con gli altri, perché sia ritrovato e si faccia concreto quel principio ideale di ordine, il quale si svolge da ciascuna idea realizzatrice di unità nell’ambito dei diversi Sindacati. E non c’è bisogno di dire come il principio di universale valore attinga le singole persone tramite l’esperienza sindacale e che perciò esso tutte le impegni e tutte insieme le difenda, riuscendo così ad organizzare l’intera società in armonia di lavoro, così come è nella vocazione universale di ogni persona e certo con riguardo al concreto immancabile contenuto di lavoro della vita umana etica. Ma giunti a questo punto è agevole avvertire che lo Stato, che è appunto suprema comprensiva solidarietà sociale, è già sorto, che esso è dato quante volte sia data una norma di universale significato, regolatrice dell’intera esperienza sociale in determinati ambienti storici. Non è difficile avvertire che, nascendo così lo Stato da un ordinamento intersindacale, è già risoluto il gravissimo problema del ridursi a coerenza, nel suo ambito, di tutti gli ordinamenti intrastatuali. La esigenza da soddisfare era appunto questa, che l’ordine dato dai particolari ordinamenti a specifiche sfere della società fosse di significato veramente universale e rispondente perciò a quel limite di validità dello Stato, espressione dell’universale, che è condizione indispensabile, perché sia conservato come strumento prezioso per realizzare la vocazione dell’unità il particolare ordinamento. Osservato questo limite perciò, vissuta la esperienza intersindacale con anima universale e perciò statuale, la riduzione a coerenza dei Sindacati nello Stato è un fatto compiuto e viene così legittimamente fondata l’autonomia costruttiva di ogni Sindacato<sup><a href="#curatornote-71" id="curatornote-ref-71">[71]</a></sup>. Il quale, come è ormai chiaro, anziché essere un diaframma pericolosamente frapposto al realizzarsi della compiuta armonia dello Stato, è di questo prezioso strumento realizzavo esso stesso. Sicché lo Stato non potrebbe negare autonomia di vita e libertà di movimento al Sindacato, orientato nel senso dell’universale e perciò adeguato alla sua stessa profonda anima di unità, senza negare infine se stesso. Tale è appunto, come innanzi si accennava, il significato profondo dell’esperienza sindacale vissuta nello Stato e per lo Stato e che del resto corrisponde al generale significato degli ordinamenti etico-giuridici. Che cioè a realizzare la compiuta armonia solidale della società produttrice non sia né il singolo, troppo spesso debole o prepotente, il singolo talvolta non abbastanza cosciente dei diritti inalienabili dell’umanità che in lui si realizza è dei doveri di generosa solidarietà che quella impone, né d’altra parte lo Stato con atto di imposizione autoritaria, il quale, realizzandosi nelle forme a noi note della legislazione e della giurisdizione, meno agevolmente ottiene il necessario consenso di tutti alla universale idea di valore che dia norma alla esperienza di lavoro. Appunto nel Sindacato, nel necessario contatto che esso con gli altri Sindacati stabilisce, il singolo e già superato nella sua particolarità debole e comunque non perfettamente cosciente della varietà di giustizia da realizzare, mentre, tramite il Sindacato, è resa più agevole e spedita quella adesione di tutti al supremo principio ordinativo che è appunto lo Stato. Estremamente significativa è in quest’ordine di idee quella normazione intersindacale o corporativa di cui si parla, quella volontà statuale e individuale insieme per cui in essa davvero, e perciò tramite il Sindacato, si compie quella sintesi ideale tra individuo e Stato che abbiamo visto essere il momento essenziale della vita dello Stato.</p><p class="paragraph" data-counter="181" id="p-181">I Sindacati orientati verso l’universale verità sono collaboratori validissimi dello Stato nell’attuazione dei suoi fini etici; quelli invece orientati in modo angustamente particolare, che mettano a servizio di una esigenza di sopraffazione la forza nascente dalla solidarietà realizzata nel loro ambito, e con ciò, dimostrando l’idea realizzatrice di unità in essi o in realtà solo in apparenza universale o, quanto meno, incapace di realizzare una tale verità in perfetta coerenza in una esperienza più vasta, rientrano nel novero di quelle associazioni illecite, che lo Stato necessariamente dissolve, in quanto costituiscono ostacolo al realizzarsi di una vera armonia universale. Mentre di fronte ai primi lo Stato si rivolge fiducioso come a collaboratori della propria immensa fatica, a questi ultimi esso oppone una rigida volontà di escluderli come tali dall'ambito della propria esperienza, dissolvendone la falsa distruttrice unità, per ricondurre in accordo della propria volontà universale i singoli liberati dalla schiavitù di una falsa esperienza sociale, in realtà antisociale ed antiumana<sup><a href="#curatornote-72" id="curatornote-ref-72">[72]</a></sup>. Senza che sia escluso che talvolta nella lotta tra Sindacati e Stato, dove questo ultimo tenda a dissolvere i primi come ostacolo ad una realizzazione di giustizia sociale, l’universale vero, benché decisamente contrastato, sia proprio l’idea di giustizia prospettata dai Sindacati. Ma di questo ci siamo occupati distesamente a proposito della rivoluzione.</p><p class="paragraph" data-counter="182" id="p-182">Siamo quindi in grado di comprendere in tutto il suo significato la esperienza sindacale dello Stato. Il quale sarà per noi Stato-sindacale, e cioè ordinamento di ordinamenti, tra i quali sono in prima linea i Sindacati come espressione delle categorie produttrici autoordinantesi e perciò realizzanti l’unità dello Stato<sup><a href="#curatornote-73" id="curatornote-ref-73">[73]</a></sup>. Di questo ormai è dissoluta l’idea, posta in principio per comodità d’indagine, di una esperienza sociale che attinga direttamente la sua definitiva organizzazione nell’ambito dello Stato. In realtà il processo di ordinamento dello Stato appare realizzato da molteplici esperienze particolari ordinate in funzione dei più diversi fini alla stregua di una umana idea etica, la quale, restando fedele a se stessa, permette ed agevola il coordinarsi degli ordinamenti particolari in quello supremo dello Stato. E c’è appena bisogno di avvertire che essendo ogni ordinamento sintesi di personalità molteplici, i vari ordinamenti particolari rappresentano come altrettanti gradini, attraverso i quali i singoli, in una progressiva ascensione, attingono l’universale dello Stato. Che a questa funzione corrisponda l’esperienza sindacale, dopo quello che abbiamo detto, non c’è bisogno di avvertire.</p><p class="paragraph" data-counter="183" id="p-183">Ma da un altro punto di vista la sindacalità dello Stato appare squisitamente rivelatrice, nel senso cioè che essa dà storico contenuto alla collaborazione sociale, a quel reciproco riconoscimento di valori alla stregua di un criterio etico, del quale si è a lungo discorso. L’esperienza sociale nello Stato appare veramente una esperienza di lavoro; lo Stato ci si rivela solidarietà in atto degli uomini lavoratori e produttori. Il problema della giustizia che lo Stato risolve è essenzialmente problema di giustizia sociale e di lavoro; il diritto affermato della propria individualità verso l’altro è essenzialmente il diritto del lavoro, il dovere adempiuto nei riguardi dell’altro, l’umano e sociale dovere del lavoro. Sicché né venga dimenticata l’essenziale umanità della vita, né questa venga impoverita, trascurandone lo storico contenuto di lavoro. La verità è precisamente in questa umanità della vita nel suo complesso significato di valore, che assume lietamente l’impegno di una particolare fatica, senza sentirsi diminuita o compromessa, in questa umanità che si svolge come attività di lavoro, senza della quale sarebbe nulla ed al lavoro conferisce tutta la larghezza della sua totale esperienza di vita. La realtà dello Stato è dunque in definitiva questa, di essere ordinata esperienza degli uomini-produttori, ad attuare concretamente la quale, dà opera il Sindacato, il quale allo svolgimento della complessa funzione perviene attraverso una compiuta opera di assistenza ed educazione, in largo senso umana, la cui efficacia indubbiamente si riflette nell’incontro intersindacale che appunto costituisce la suprema realtà dello Stato</p><h2 class="title-2">La pluralità degli Stati ed i loro rapporti</h2><p class="paragraph" data-counter="184" id="p-184">Siamo ora a studiare, nel tema della pluralità degli ordinamenti giuridici, i rapporti che intercorrono tra i diversi Stati; siamo cioè giunti al punto dove lo Stato, che abbiamo considerato finora per comodità come tale che costituisca esso appunto la più comprensiva esperienza sociale, ci si rivela, a sua volta, particolare tra i particolari, malgrado la sua comprensività, cioè limitato ad un solo settore della società umana, che pertanto non si esaurisce in esso. Occorre appena notare che, facendo convergere la nostra attenzione, per opportunità di studio, su di uno Stato soltanto, ad esso abbiamo riferito la esperienza sociale che ne resta fuori come indifferenziata, come quella cioè che non è statuale nel senso della statualità dello Stato che prendiamo in considerazione. Ciò che serve per fissare opportunamente per un momento quello che è essenziale, per intendere la natura nello Stato e il suo problema, cioè a dire il fatto che esso pur nella universalità, non esaurisce l’esperienza sociale. Ma, fissato ciò, occorre rapidamente procedere a determinare il modo di essere nell’esperienza sociale extrastatuale, la quale allora ci si rivela essa stessa statualmente ordinata in una pluralità di ordinamenti, i quali raccolgono e rendono solidali, in diverse sfere di competenze, settori diversi di esperienza sociale. Così il problema, che occorre subito impostare, del significato che ha l’esperienza extrastatuale di fronte allo Stato preso in considerazione, ci appare come problema di rapporti tra Stati. È da avvertire sin d’ora, così nelle soglie del tema, che un tal problema di rapporti ha significato e possibilità di soluzione, in quanto si veda un termine unico comune ai diversi Stati coesistenti, e cioè si abbia riguardo ad una comunità umana che appunto gli Stati nel loro reciproco rapporto costituiscono in una suprema solidarietà universale.</p><p class="paragraph" data-counter="185" id="p-185">Vogliamo richiamare così, all’inizio, al pathos particolare del problema che ci occupa, nel quale si ritrova l’impegno quotidiano e faticoso della umanità, per ritrovare nelle forme particolari che storicamente la costituiscono un’anima di unità e una solidarietà, che soddisfi la profonda vocazione verso un’esperienza sociale universale. Riguarda cioè il tema di cui stiamo per dire quella vicenda della comunità internazionale, che è la parte più viva e più ricca di problemi della nostra vita storica.</p><p class="paragraph" data-counter="186" id="p-186">Prima di studiare i rapporti tra gli Stati, è opportuno considerare il perché della pluralità di questi, perciò la tipica struttura che lo Stato assume, quando non sia più guardato come termine ultimo della esperienza sociale ch’esso ordina, ma come particolare ordinamento accanto ad altri particolari ordinamenti, e perciò di fronte al supremo valore della universale comunità umana. E la pluralità degli Stati, la quale tipicamente differenzia in speciali settori, da rendere tra loro strettamente solidali, la comunità internazionale, è data per la stessa ragione, per cui è data in generale la pluralità degli ordinamenti giuridici. La quale, come sappiamo, scaturisce dalla spontanea vocazione sociale dell’uomo, la quale si traduce nella concretezza della storia in libertà e si presenta perciò squisitamente differenziata, dando luogo così ad ordinamenti diversi, più o meno vasti e certo tra la loro connessi, ciascuno dei quali realizza la stessa vocazione dell’uomo, rappresenta perciò svolgimento sempre della sua eticità, ma in ambienti storicamente determinati, nei quali soltanto l’idea della socialità diviene concreta. La varietà cioè delle concrete esperienze sociali, tutte quante espressioni dell’ideale ed etica socialità degli uomini, è determinata sul piano storico, sicché è appunto un elemento di relatività che differenzia l’ideale esperienza sociale dell’uomo in esperienze sociali così e così conformate, e della cui conformazione particolare, perché siano cioè in quel senso o non in un altro, non può e non deve essere data nessuna razionale giustificazione. Mentre certamente si può razionalmente giustificare un tale caratteristico differenziarsi della totale esperienza umana con la considerazione che l’universale necessariamente si concreta nel particolare ed ogni esperienza sociale specifica è appunto, di fronte alla comunità universale degli uomini, la forma necessaria in cui essa s’incarna e nella quale pertanto ci si rivela. Possiamo perciò dire che la vocazione universale dell’uomo si concreta necessariamente in forme storiche particolari, le quali si possono giustificare razionalmente con riguardo al loro essere particolare, nel quale certamente si realizzi l’universale, ma non in quanto al loro essere particolare in questo od in quel senso e con caratteristiche proprie ed irriducibili. Così possiamo intendere, perché vi siano più ordinamenti intrastatuali e più ordinamenti statuali tra loro interferenti, mentre è certo che non è nel nostro compito né nella nostra possibilità definire quali siano questi e come si atteggino. A noi basti aver fissato che vi sono più Stati, dei quali possiamo dire che si tratta di particolari, aventi certamente una anima universale, e che essi puntualmente rispondano alle esigenze che l’universale nel concreto appunto si manifesti come particolare, pur restando naturalmente coerente a se stesso, sicché i particolari, fatti sensibili alle esigenze dell’universale, lo realizzino, come vedremo, superando la loro particolarità ed elevandosi appunto al piano dell’universale.</p><p class="paragraph" data-counter="187" id="p-187">A proposito dei diversi Stati coesistenti si è avuto cura già di avvertire che non c’è tra essi e gli ordinamenti particolari intrastatuali una sostanziale diversità di natura, riducendosi tutti alla essenziale categoria della socialità etico-giuridica, che è veramente necessaria e sufficiente, per definirli tutti. Talché questi ordinamenti, essenzialmente etico-giuridici come tutti gli altri, si differenziano per una maggiore comprensività per cui essi raccolgono e rendono solidale una più vasta esperienza sociale, la cui solidarietà [è] costituita per la totalità dei fini umani, laddove in quelli particolari sono accentuati taluni scopi, che costituiscono determinante ideale di questa o quella forma associativa. Ed è precisamente questa più vasta comprensività quanto all’estensione dell’esperienza sociale presa in considerazione ed il profilo veramente totalitario sotto il quale è guardato il suo inserirsi nell’ambito dello Stato, che fa apparire per un momento questo termine ultimo dell’esperienza sociale, dimenticandosi ch’esso invece non la esaurisce affatto. Mentre poi, per intendere la verità delle cose, bisogna affrettarsi a riconoscere essere a sua volta lo Stato un’espressione della comunità umana, in quanto ordina un distinto settore di esperienza sociale che è parte di fronte al tutto, e parte, come vedremo meglio tra poco, dal tutto indissolubile, talché la specificazione in settori diversi di esperienze sociali si giustifica solo in vista di un loro essere reciproco ordinato e coerente, il quale, nonché essere ostacolo alla realizzazione della totale società ordinata, meglio invece l’agevoli. Come poi ogni esperienza distinta svolgentesi nei confini di uno Stato esprima, per così dire, in se stessa nel modo più vivo la ragion d’essere della sua particolarità in una tipica omogeneità, che altra volta abbiamo chiamato nazionalità dello Stato, tale omogeneità che, rendendo agevole la solidarietà realizzata in quel settore, spieghi la funzione della storica differenziazione della comunità umana come strumento per meglio compiere la totale solidarietà, abbiamo appena bisogno di richiamare. Conosciamo già infatti la efficacia storica veramente unica della vocazione all’unità dello Stato, la quale appunto si origina da quel perfetto equilibrio di particolare ed universale caratteristico di esso, e cioè in definitiva dalla spontanea e viva forza di coesione della omogeneità storica di cui abbiamo parlato ed alla quale, d’altra parte, là più larga universalità attribuisce efficacia storica preponderante di fronte ad altre esperienze sociali, forse più omogenee, ma certamente meno comprensive. Detto questo, siamo dunque ormai di fronte al dato della pluralità degli Stati come ordinamenti di esperienze sociali distinte e ciascuna in se stessa squisitamente omogenea e solidale. Si tratta di vedere, se e quali rapporti intercorrano tra queste o come nell’ordinamento di esse si venga costituendo, senza mai sorpassare gli Stati, i quali costituiscono ineliminabili ordinamenti parziali, la comunità umana. Per questo è da chiarire subito la immanente relazionalità della pluralità degli Stati così considerati, per il che punto di partenza è certo la netta distinzione delle diverse sfere sociali, le quali nei vari Stati si ordinano; a questa distinzione dà particolarissimo rilievo la idea della sovranità dello Stato, che si presenta per essa come un tutto compiuto in se stesso, avente assoluta e incontrastata pretesa di dar norma alla esperienza nell’ambito della sua sfera di competenza, la quale pretesa si pone anche di fronte agli altri Stati, dai quali esige che non interferiscano nella materia cui esso dà ordinamento, e ciò in modo del tutto coerente alla assoluta pretesa di validità cui poc’anzi si accennava. Di questa posizione fondamentale vedremo più in là la profonda anima di vero. Ma intanto guardando così in superficie al significato esclusivo di quella caratteristica indipendenza reciproca delle diverse esperienze sociali ordinate a Stato, può sorgere l’equivoco di un arrestarsi della vocazione sociale e perciò universale dell’uomo, una volta che egli sia giunto di fronte al limite, che sembra invalicabile barriera, del confine del suo Stato. Equivoco che può sorgere appunto, quando non s’intenda adeguatamente il significato etico di questa sovranità e perciò reciproca indipendenza degli Stati, e ci si fermi ad una empirica e grossolana considerazione del significato proprio della sovranità. Quando essa venga intesa cioè come il prepotere di fatto di una collettività unitariamente considerata di fronte a ciascun singolo, di una collettività la quale gelosamente rivendichi a se stessa la possibilità di un’operazione esclusiva in una determinata esperienza sociale e perciò neghi, come una minaccia a questo potere, ogni significato ad altre esperienze sociali costituenti Stato. E tuttavia il rapporto di esperienze sociali, sia pure così intese e pretendenti ad una totale e chiusa autonomia, è immancabile. Ancorché ci si chiuda in splendido isolamento e si pretenda escludere da ogni considerazione la diversa esperienza sociale, anche l’esclusione è segno dell'immancabile significato che ogni Stato ha di fronte ad un altro. Il problema del rapporto così non è perciò meno vivamente impostato, se pur vien risoluto negativamente; l’esclusione è essa stessa paradossale riconoscimento del rilievo degli altri per noi. Né c’è bisogno di osservare che un rapporto, sia pure in contrasto con la verità, si ha nell’azione di forza esercitata da uno Stato sull’altro per realizzare l’assurdo presupposto della piena autonomia, perché il prepotere che s’intenda affermare sull’altro è tuttavia un rapportarsi ad esso, sia pur per negarlo, in una forma analoga a quella sopra notata dell’esclusione dall’altro Stato da parte di uno. Questo dimostra che, o si esprima la sovranità dello Stato, empiricamente intesa, nel dichiarare a sé estranea la diversa esperienza sociale, o che di essa si neghi il valore, facendosene con la violenza strumenti per l’affermazione esclusiva della propria sfera di esperienza, ritenuta la sola significante ed esauriente in sé l’intera comunità umana, si finisce poi sempre per urtare brutalmente contro quest’altra realtà, sempre quindi ad essa rendendo conto e dimostrandone l’immancabile rilievo. Che è poi il significato, che qui si rivela in un meccanismo brutale, della comunità umana come totale esperienza, la quale è certo differenziata in settori particolari e distinti, ma senza che però mai questi possano considerarsi avulsi dal tutto e costituenti un mondo chiuso e sufficiente a se stesso. Ma tanto più efficacemente ed umanamente si rivela la essenziale unità della comunità umana ed il significato immanente di rapporto della pluralità di Stati che la costituisce (ed in vista del quale appunto se ne giustifica la distinta particolarità), quando si abbia riguardo al solo veramente valido significato della sovranità come determinazione essenzialmente etico-giuridica. Sulla quale non abbiamo bisogno di dilungarci dopo quello che abbiamo detto a suo luogo<sup><a href="#curatornote-74" id="curatornote-ref-74">[74]</a></sup>; basterà richiamare come per essa debba intendersi il supremo criterio etico costituente in tipica solidarietà la complessa esperienza sociale dello Stato, alla quale pertanto, nel dare ordinamento, attribuisce valore di dignità umana. Criterio assoluto di valore, come sappiamo, in quanto nella sua universalità costituisce norma suprema ed insostituibile per l’essere ordinato della società, la quale pertanto avrà significato e valore esclusivamente in vista di essa. Ma appunto per essere in tal senso universale, un siffatto criterio non è niente esclusivo, ma anzi, come meglio vedremo tra poco, esige esso appunto, solo che voglia essere coerente a se stesso, di farsi criterio di più larghi riconoscimenti di esperienze sociali diverse dalla propria, di prendere, per così dire, posizione squisitamente normativa di fronte ad esse. Sicché la sovranità dello Stato così intesa, mentre non potrà, senza negarsi, ostacolare l'incontro ordinato tra Stati, fondato sul riconoscimento del loro valore, sarà essa stessa nel suo significato universale criterio determinante del riconoscimento e del rapporto, ed in definitiva perciò ad affermare il rilievo totale e reciproco delle diverse esperienze statuali e quindi il decisivo significato della comunità umana. A ciò si giungerà sempre per il tramite dello Stato e, per così dire, quasi per una funzione della sovranità etica di questo. Non sono più possibili da un tale punto di vista splendidi isolamenti dell’uno Stato di fronte agli altri e cioè il pietrificare la distinzione di questi, impedendone lo slancio onde ciascuno si supera senza negarsi, quella assoluta relazionalità cioè, senza la quale la distinzione particolare è antiumana ed antisociale. E tanto più naturalmente sarà tolta la possibilità di ogni incontro tra esperienze sociali diverse, che si risolva nella violenta imposizione del punto di vista dell’uno all’altro, alla stregua di un rapporto di mera potenza fisica, il quale neghi la più profonda anima di verità della immanente relazione fra i diversi ordinamenti statuali. Tal che siamo ormai in grado di stabilire che l’essenza relazionale della pluralità degli Stati non è fondata sulle necessarie interferenze dei loro bisogni relativi, i quali saranno al più conferma della diversa e più elevata esperienza etica del rapporto, né tanto meno sul dato brutale dell’immancabile incontro di fatto, cui sopra si accennava, ma piuttosto sulla profonda verità del criterio etico-giuridico universale che costituisce lo Stato come ordinamento, e cioè su quella fondamentale umanità della esperienza statuale, la quale, solo che voglia essere coerente a se stessa, ha da ritrovare come sua, ogni esperienza umana fuori del suo confine storicamente limitato di valore assoluto e di tal rilievo per esso, che non possa sussistere nella verità, dimenticandola o peggio negandola. Cioè, in definitiva, l’immanente relazionalità della pluralità degli Stati in cui si differenzia la comunità umana, è fondata sulla universale determinazione etica della esperienza umana che si costituisce a Stato, la quale, pur concretamente limitata ad un determinato settore di società, è tuttavia idealmente tutta la società, e tale si fa in concreto nell’assumere normativamente posizione di fronte ad essa, distinta, ma non separata, altra da sé e tuttavia sua, altra perché particolare di fronte al particolare, sua perché universale che nel particolare vive. E se si guardi alla immancabile sostanza umana dello Stato e l’eticità espressiva del suo ordinamento, così com’è in effetti, si veda come svolgimento della eticità di tutti i soggetti che lo costituiscono, sarà chiaro che la assoluta relazionalità della pluralità degli Stati rappresenta lo svolgimento coerente della determinazione etico-sociale dell’individuo, che il confine dello Stato non può fermare, ma della quale anzi deve agevolare lo slancio, onde l’uomo attinge la totale comunità umana, ed in essa solidalmente si inserisce. La affermata impossibilità che lo Stato si sottragga all’etica esigenza del rapporto con gli altri Stati esprime appunto l’impossibilità di fermare attraverso lo Stato l’affiato della universale comunione di amore degli uomini, per la quale non c’è esperienza sociale che possa dirsi estranea alla eticità del soggetto e di fronte alla quale egli, senza negare la sua autonomia, non abbia a prendere posizione in ispirito di solidarietà</p><h2 class="title-2">L’ordinamento della comunità internazionale </h2><p class="paragraph" data-counter="188" id="p-188">È ormai chiaro dunque su quale base sia fondata la immanente relazionalità degli Stati. Si tratta ora di vedere come un tal rapporto si svolga secondo la sua intima verità e cosa sorga con questo ordinamento giuridico internazionale. Questo processo non è dissimile in fondo da quello che conduce le persone ad ordinarsi nei vari ordinamenti giuridici particolari ed ancora, anzi tipicamente, nel più vasto e positivo di questi, lo Stato cioè. Si tratta in fondo sempre di un processo etico, per cui il soggetto particolare, che incarna in sé l’universale valore, singolo o Stato che sia, proprio in funzione della sua eticità, si apre alla considerazione degli altri particolari, li inserisce perciò nel proprio sistema, si pone esso stesso, per così dire, nel sistema dall’altrui vita e naturalmente come fornito esso pure di valore. È insomma ancora una volta quel caratteristico processo etico intersubbiettivo, nel quale la norma caratteristicamente universale del soggetto si fa criterio regolatore del rapporto fra soggetti, e, pur restando sempre legge limitatrice e liberatrice di ogni particolare, assume quel caratteristico modo di essere obbiettivo, come solidarietà delle volizioni dell’universale nel tutto sociale, che noi propriamente chiamiamo normazione etico-giuridica. Il processo cioè da noi descritto, quando si trattava di determinare la genesi ideale e la natura del diritto regolatore dei rapporti tra i singoli, si ritrova tal quale quando si tratta di definire la genesi ideale e la natura dei rapporti tra gli Stati. Il solo elemento di variazione, se così si può dire, è costituito dall’essere l’essenziale eticità e quindi umanità di ciascun soggetto concretata per lo Stato in un ordinamento e cioè in un complesso di volizioni solidali dell’universale con cui si dà norma al settore di esperienza sociale che lo costituisce. Alla quale caratteristica consegue, nel senso che sarà poi fatto chiaro, l’altra attinente alle tipiche fonti dell’ordinamento internazionale, nel quale mancano così una legislazione come una giurisdizione analoghe a quelle che si hanno nello Stato. L’essere cioè la eticità del soggetto Stato espressa in un ordinamento, vuol dire che si è di fronte ad un soggetto complesso, e cioè appunto, come sappiamo, ad una esperienza sociale ordinata, la quale dà luogo a volizioni solidali unitariamente considerate, le quali, come son normative nella propria sfera di competenza, lo son pure, per la loro caratteristica universalità di valore, per sfere di esperienza sociale a quella competenza immediatamente estranee. Notata questa tipica caratteristica si può poi procedere tranquillamente a studiare il processo onde dall’ordine etico subbiettivo (ordinamento interno dello Stato) nasce la normazione intersubbiettiva (ordinamento internazionale). Quella caratteristica vale ad indicare la complessità del soggetto che viene in considerazione, spiega come esso sia normativo non già di fronte ad individui singoli, ma ad altri soggetti essi pure complessi, nulla più che questa. Essa serve a spiegare la caratteristica eticità dello Stato come mezzo necessario e sufficiente, per inserirlo in un supremo ordine di rapporti, a dare ragione cioè di quella individuale caratteristica personalità etica che è lo Stato in quanto avente in sé assoluto valore, ma in nulla interferisce nel tipico processo, per il quale, con le forme già note, si trapassa dall’ordine subbiettivo all’ordine intersubbiettivo. Del che ci si rende ancora ragione, considerando come in fondo l’ordinamento interno dello Stato nella sua caratteristica essenza di solidarietà nelle volizioni dell’universale ordinatrici di una sfera di esperienza, non è altro che la sintesi delle posizioni etiche normative delle persone singole, in quanto, obbedendo alla propria esigenza morale che le innalza all’universale, assumano posizioni di giustizia in una più o meno vasta esperienza sociale. In definitiva la normatività dello Stato, in ordine alle altre esperienze statuali, non è che un grado ulteriore di sviluppo di questo processo di elevazione del singolo all’universale, con il già notato caratteristico passaggio da una posizione subiettiva ad una intersubbiettiva. Si tratta in definitiva, ed è l’immenso problema umano che l’ordinamento internazionale tende a risolvere, di condurre una tale posizione etica individuale, così come si presenta nel senso solidale delle volizioni dell’universale che costituiscono lo Stato, ad essere del tutto coerente a se stessa e a farsi normativa, in attuazione della propria personalissima vocazione umana, di fronte a tali esperienze, che, pur restando di fuori della sfera di competenza di uno Stato, rechino tuttavia in sé i segni di un’umanità che esige, nell’atto che è pronta essa pure a darlo, un riconoscimento di valore. È da osservare naturalmente, che, quando si parla di rapporti tra Stati regolati nel senso etico-giuridico, si vede indubbiamente il complesso totale delle volizioni e ad esso si è condotti ad attribuire quasi un’esistenza trascendente diversa da quella delle volizioni normative che lo costituiscono, unitariamente considerate. Senonché la agevolezza dell’equivoco non deve perpetuarlo, quando essa possa essere facilmente dissipata con una rinnovata ed attenta considerazione della caratteristica sostanza dello Stato che è ordinamento di ordinamenti etici individuali, cioè fatto di obbiettiva coesistenza di normazioni concordi in relazione ad una sfera di esperienza eticamente ordinata. Son queste volizioni appunto che hanno da essere, in perfetta coerenza con la propria natura, normative pure in ordine ad altre sfere di esperienza, e certo sotto tal profilo operando nella caratteristica forma solidale ed obbiettiva per cui esse appaiono concordi e coerenti in una considerazione unitaria, che si costituisce quello che chiamiamo ordinamento dello Stato. Il quale è appunto normativo di fronte alle altre esperienze statuali, rispondendo alla intrinseca vocazione etica e perciò universale, di cui il proprio ordinamento è tipica espressione, senza che possa tuttavia venir dimenticato che, sia pure per il tramite immancabile dell’ordinamento statuale, è in definitiva sempre la volizione della legge da parte della persona, la quale, coerente ad essa, in una più larga esperienza umana, dà norma a questa nella propria universalità di valore.</p><p class="paragraph" data-counter="189" id="p-189">Su questo dar norma dobbiamo fermarci un istante ad evitare pericolose incomprensioni. Perché per la forza stessa dell’espressione potremmo essere tentati di attribuire ad essa un duro significato costrittivo, quasi che in tal modo lo Stato prenda posizione di fronte agli altri, disciplinandone le operazioni e rendendole prepotentemente compatibili con le esigenze della propria affermazione di autonomia intesa in senso grossolanamente empirico. Il che invece non è, se è vero che una tale normazione è, come si avvertiva poc’anzi, lo sviluppo logico dell’intrinseca universalità del principio etico in una esperienza particolare, il quale, nell’incontro di ogni altra realtà umana sociale, mentre si pone con pretesa assoluta di validità, in tale sua caratteristico valore, si atteggia in modo che risulti compatibile e coerente con la esistenza di altra realtà cui essa dà norma così nel suo stesso svolgimento etico, in modo da salvare insieme l’universale valore di umanità che nella propria e nell’altrui esperienza sociale si esprime. Si potrebbe dire, come già si è detto per la persona umana, ch’essa in tanto è se stessa, in quanto si svolga in un ordine intersubbiettivo e d’altra parte questo costituisca come espressione della sua personale eticità. Il dar norma quindi si risolve nel prendere posizione di fronte ad ogni realtà sociale extrastatuale, riconoscendone cioè il valore ed esigendo, al tempo stesso, che il proprio venga riconosciuto, sicché ben lungi dal negare l’altrui esperienza di vita, fatta strumento di sviluppo della propria, esso è affermazione dell’autonomo valore di quella, che si rifiuta di considerare come altra da sé, per sé insignificante, mentre al tempo stesso si rifiuta di alienare la propria umana dignità, della quale si afferma di fronte all’altra egualmente il supremo indisponibile valore. È cioè ancora questo prendere posizione in forma normativa che lo Stato fa di fronte agli altri Stati, un atto di amore alla vita, della quale in ogni storica esperienza si rivela sempre lo stesso universale valore, atto di amore quindi in definitiva all’universale verità la quale, realizzandosi ugualmente in tutti, attende di essere riconosciuta ed affermata in ogni sua concreta espressione. E come questo avvenga in forma normativa, non c’è bisogno di chiarire, quando si sia intesi, come noi ormai si dovrebbe essere, sul senso proprio della normatività etica, la quale non altro significa che affermazione di valore, che se, come certamente fa, autolimita e limita altri, il limite poi sempre trascende, quando lo dissolve nella libertà etica, riconosciuta e vissuta in sé e nell’altra particolare. È chiaro allora che l’assumere posizione normativa vale porsi e porre altri in tale posizione che, rispondendo alla giustizia dei rapporti, sia espressiva del valore universale, sicché il dar norma non è possibile senza un contemporaneo darsi norma e questo ultimo implica il primo, dove l’uno e l’altro non sono posizione limitatrice e particolare conformazione della propria e dell’altrui realtà, se non a patto di essere affermazione contemporanea e correlativa del proprio e dell’altrui valore come supremo valore dell’umanità. Non sarà difficile riconoscere, crediamo, in quanto abbiamo detto finora, quel principio del reciproco riconoscimento del valore dei soggetti, che già nell’ordinamento interno ci è apparso come principio costitutivo della solidarietà e della normazione che ne esprime il momento potestativo e perciò determinante. Riconoscimento reciproco dei soggetti vuol dire, come è ormai chiaro, prendere posizione dell’uno di fronte all’altro, in modo tale che, in forza della determinazione etica di ciascuno, espressiva dell’universale, i soggetti siano tali che il supremo valore di tutti sia dato con assoluta certezza. Nell’ordinamento internazionale, così come in quello interno, i soggetti, che son qui gli Stati come tipiche solidarietà ordinatrici di particolari esperienze, si pongono reciprocamente come valori, ciascuno rispondendo con coerenza fedele alla verità profonda della propria natura, in modo tale che la giustizia, che è legge della vita di relazione, in tutti e ad opera di tutti risulti affermata.</p><p class="paragraph" data-counter="190" id="p-190">Non c'è bisogno di osservare come proprio il riconoscimento reciproco dell’ideale valore di tutti i soggetti, importi l’esigenza ch’essi siano in concreto tali quali la esigenza della comune dignità da salvare in tutti impone e come, correlativamente, il dar norma in questo senso alla propria e alla altrui estrinsecazione fisicamente libera sia in funzione di un tal valore da realizzare, che solo nel limite s’instaura e perciò stesso pienamente lo giustifica. Questo riconoscimento reciproco si risolve nell’assumere l’uno di fronte all’altro una posizione di fatto che corrisponda alla norma data al rapporto proprio con il reciproco, ideale riconoscimento di valore. Il che appunto si attua non con un’operazione svolta dall’alto, ma mediante un processo che parte dall’intimità di ogni soggetto, la cui partecipazione è sempre indispensabile per ricostruire la solidarietà universale, la quale poi non sarebbe tale, se in ogni posizione di giustizia, così idealmente affermata e realizzata nel suo valore, non convergesse, per così dire, il consenso totale e libero di tutti gli altri soggetti, tanto che, come sappiamo, l’obbiettività della legge si risolve nella pluralità delle volizioni solidali di tutti che costituiscono un’esperienza sociale e danno norma ad essa, ivi compreso il soggetto interessato alla volizione da regolare. Ciò che poi ancor più tipicamente si esprime nell’ordinamento internazionale, dove manca una legislazione in senso stretto e immediati determinatoti dell’ordinamento sono i soggetti controinteressati, i quali riconoscendosi reciprocamente e rispettando, ciascuno per la presenza dell’altro, la giustizia obbiettiva, creano il regolamento del rapporto.</p><p class="paragraph" data-counter="191" id="p-191">Per meglio intendere di quali soggetti si tratti e che specie di riconoscimento sia questo, del quale tra poco si verranno considerando le caratteristiche espressioni, sia qui avvertito ancora una volta che i soggetti di questo ordinamento sono gli Stati, cioè pluralità di persone unitariamente considerate però. Cosicché, se, per la immanente sostanza umana e personale dello Stato, certamente il rapporto tra Stati è rapporto tra pluralità di persone e questo fondamentale gioco di reciproci riconoscimenti è essenzialmente svolgimento etico di queste, tuttavia tali rapporti si svolgono tramite la unità solidale, rappresentata dallo Stato, mai eliminabile dall’ordinamento internazionale. Cioè le persone singole come tali non sono propriamente soggetti di esso, ma tali sono le unità solidali che le persone riuniscono negli Stati, pur restando sempre, come si è avvertito, la persona umana, in quanto generatrice dello Stato in un processo etico caratteristico, generatrice dello stesso ordinamento internazionale, perciò in largo senso soggetto di questo.</p><p class="paragraph" data-counter="192" id="p-192">In fondo il problema di cui ci occupiamo, questa coerenza da stabilire fra i diversi ordinamenti giuridici statuali, non è problema diverso da quello generale dei rapporti fra gli ordinamenti giuridici in genere, cui l’esperienza sociale nel suo svolgimento dà luogo. Abbiamo già visto infatti come dalla identica natura giuridica di questi, e cioè dall’essere essi espressioni storicamente varie del supremo valore etico, che in tutti ugualmente si realizza, sorge naturale l’esigenza di una coerenza da stabilire tra essi, per cui, restando ciascuno nella sua significante autonomia come realizzazione particolare della società ordinata, non risulti per questo compromessa, ma anzi più agevolmente realizzata, la totale solidarietà, della comunità umana. Il problema è, abbiamo chiarito, di ridurre a coerenza gli ordinamenti storici, in modo che sia salva la società universale degli uomini, in modo che sia da ciascun uomo rispettata la sua profonda vocazione etica, che lo vuole socio di altri uomini in un ordine intersubbiettivo indefinito, il solo nel quale si realizzi il suo ordine personale e perciò la sua vera umanità. Si noti poi che questo supremo valore della umanità che si realizza come socialità, questa vocazione dell’uomo adempiuta in ragione della comunione ch’egli sappia realizzare, ha la sua più vasta espressione storica proprio nella comunità internazionale, di cui ci stiamo occupando. Vero è che di fronte agli ordinamenti giuridici intrastatuali la universale esperienza sociale e la sua esigenza ci sono apparse ristrette nei confini di uno Stato, sicché questo ci è sembrato essere il termine ultimo, al quale gli ordinamenti particolari dovessero essere confrontati, il portatore della suprema idea etica, cui essi appunto dovessero ridursi coerenti, con esclusione, sembrava allora, di una più vasta esperienza umana, che pretendesse dare un criterio di valore più alto e decisivo che non quello dello Stato ed incompatibile perciò con la sovranità di questo. Ma ora appunto, una volta proposta l’indagine circa i rapporti intercorrenti fra gli Stati e perciò affermata un’idea di valore che dà impulso essa stessa a ridurre questi coerenti in una più comprensiva esperienza, quello esclusivo rilievo dello Stato come ultimo termine della società umana ci appare fallace, anche se deve essere riconosciuto che la suprema solidarietà si realizzi necessariamente attraverso lo Stato, il quale non può essere eliminato come termine di questo processo. Vero è che principio determinatore della coerenza solidale di tutti gli ordinamenti giuridici è la stessa eticità nella sua universalità caratteristica, ed in concreto la più vasta esperienza storica dell’umanità, che meglio pertanto sembra esprimere quell’universale valore, la comunità internazionale cioè. Si spiega così il più profondo senso della posizione assunta reciprocamente dallo Stato e dagli ordinamenti intrastatuali, in quanto esso appare tal processo che va inserito in altro più vasto, e continua cioè nell’altro per cui lo Stato si fa solidale nella comunità umana e trae con sé, per così dire, gli ordinamenti minori, resi solidali in esso, i quali, tramite lo Stato, si inseriscono armonicamente nell’ordinamento internazionale. Così il problema dei rapporti fra gli Stati sembra riassumere in sé l’intero problema dei diversi ordinamenti etico-giuridici, in quanto risolverlo vuol dire realizzare la solidarietà della comunità umana, in una forma di particolare responsabilità per gli Stati, i quali, nel rendersi essi coerenti tra loro e perciò nella comunità internazionale, concludono razionalmente il processo di solidarietà armonica di tutti gli ordinamenti giuridici che l’esperienza storica è venuta creando. E non c’è bisogno di avvertire ancora come la comunità degli Stati sia, sul piano storico, la più completa realizzazione dell’idea etica universale, la quale, prospettando al soggetto un indefinito incontro sociale come tale che realizzi la sua vocazione umana, si incarna poi in tutti gli ordinamenti e in particolare in quello che sembra storicamente meglio corrispondere alla sua esigenza ideale, la comunità internazionale appunto. Sicché quel principio ideale il quale vive in ogni esperienza degli uomini associati trova, per così dire, più completa espressione nell’organismo storico più vasto, cui la società nel suo svolgimento abbia dato luogo, e cioè quello della comunità internazionale, il quale aggiunge a quella idea di valore la efficacia della propria realizzazione storicamente più vasta ed efficace.</p><p class="paragraph" data-counter="193" id="p-193">Il ridursi a coerenza armonica degli ordinamenti etico-giuridici, quale che sia l’ambiente storico in cui tale esperienza si vive, è sempre frutto di un duplice moto, dal basso e dall’alto, il quale conduce l’ordinamento minore, in obbedienza della sua universalità, a farsi coerente al più vasto ambiente che lo comprende e, d’altra parte, determina l’attività storica di questo rivolta, attraverso la legislazione e la giurisdizione, a rendere solidali tra di loro ed a se medesimo gli ordinamenti particolari che in esso vivono. Così è per quanto riguarda lo Stato il quale va incontro, per così dire, agli ordinamenti minori, mentre questi stessi compiono lo sforzo di elevazione che consenta ad essi di diventare, senza in nulla perdere la propria autonomia, Stato. Meno storicamente attiva è invece in questo senso la comunità internazionale la quale, se necessariamente propone agli Stati l’ideale esigenza di una più vasta e perciò più completa esperienza sociale etico-giuridica, cui rendere conto, è tuttavia meno attiva che non avvenga per lo Stato di fronte agli altri ordinamenti intrastatuali e ciò essenzialmente, perché, come vedremo, mancano qui legislazione e giurisdizione, le quali rappresentino il “punto di vista” sensibilmente efficace della comunità internazionale come tale. Ed è tale carattere questo, come meglio vedremo poi, che dà il tono a tutta l’esperienza internazionale e ne pone vivo il problema. Tuttavia bisogna guardarsi, negli sviluppi che stiamo per dare, dal pericolo di un equivoco grave, di ritenere cioè tutta l’opera del ridursi coerenti e solidali gli Stati si risolva nella spontanea elevazione di questi all’universale, quasi che ciò sia possibile, senza che ad essi si presenti proprio il “punto di vista” della comunità internazionale, che quel valore compiutamente esprime. Sarà certo questa operazione meno vivamente sensibile che non sarebbe, se si concretasse in una autonoma legislazione e giurisdizione, e ciò in modo del tutto coerente, come vedremo, con la struttura della comunità internazionale, ma non mancherà certamente, perché il suo mancare come ideale normativo, equivarrebbe a rendere impossibile la necessaria elevazione all’universale.</p><p class="paragraph" data-counter="194" id="p-194">Nello studio di questo caratteristico processo di riduzione a coerenza degli Stati c’è da dissipare poi subito un equivoco, che cioè l’ordinamento internazionale si risolva nel regolamento dei rapporti fra gli Stati per quanto attiene alla materia dei loro rapporti e cioè alle tipiche interferenze puntuali, che tra essi si determinano, restando invece estranei ad esso gli ordinamenti statuali interni e cioè le normazioni poste nelle sfere sociali particolari, per ordinarle. Il che è forse frutto di una inadeguata considerazione del rispondere effettivo del problema dei rapporti tra Stati a quello dei rapporti tra ordinamenti giuridici in generale e ancora di un’insufficiente considerazione della natura veramente totalitaria delle relazioni che tra Stati si stabiliscono. In verità un richiamo a questa più compiuta considerazione si trova in quell’accennare, che si fa dalla dottrina, della necessità di un riconoscimento che la normazione liberamente pattuita nell’ambito dell’ordinamento internazionale debba ricevere, sicché essa, per riuscire obbligante nella sfera del singolo Stato, bisogna che entri nel diritto interno di questo, opportunamente modificandolo<sup><a href="#curatornote-75" id="curatornote-ref-75">[75]</a></sup>. Un altro accenno caratteristico a questa si potrebbe trovare nell’idea del trattato, cui i singoli Stati danno opera a stipulare e che si presenta perciò sempre come frutto di una presa di posizione personale del singolo Stato in quel che è caratteristico alla sua natura, in quell’ordinamento in interno cioè, per cui esso è Stato ed il quale, restando appunto coerente a se stesso, prende posizione nella forma del trattato sulla totale esperienza sociale. Ma soprattutto tale determinazione risulta chiara da quel riconoscimento reciproco degli Stati come soggetti aventi valore nell’ordinamento internazionale, di cui si è parlato sopra. La comunità internazionale abbiamo visto costituirsi appunto in questa fitta rete di reciproci riconoscimenti, per i quali ciascuno Stato, nell’atto che pone per sé uguale pretesa, riconosce significanti e fornite di valore umano tutte le sfere di esperienze statualmente ordinate ad esso estranee. Ora è chiaro che, in tanto i singoli Stati possono essere riconosciuti come ricchi di valore, in quanto tale loro essenziale umanità, in perfetta aderenza all’idea universale da cui nasce, li presenti come compatibili con le totali esigenze della comunità internazionale, ed in particolare dello Stato che viene in considerazione e che offre, per così dire, il suo riconoscimento. È dunque chiaro che il riconoscimento è dato a patto che lo Stato riconosciuto come soggetto sia veramente umano ed etico, tale cioè che, nel dare norma sovrana alla sua esperienza sociale, si atteggi in modo da ridurla tale che possa in modo armonico e solidale inquadrarsi nella totale esperienza umana. È chiaro allora che quel fatto di riconoscimento, che sembrava a prima vista, per così dire, del tutto statico si rivela poi in effetti squisitamente dinamico, nel senso che lo Stato è riconosciuto secondo il suo valore, a patto che si faccia quale l’esigenza del rapporto esige; val quanto dire che lo Stato sia nel suo ordinamento interno coerente alle supreme direttive dell’ordinamento internazionale. Così quelli che sembrano momenti distinti ci appaiono come uno solo, il rapporto si risolve naturalmente in un modo di essere degli Stati in relazione fra loro e l’ordinamento internazionale come il tutto espressivo dei vari ordinamenti interni, atteggiatisi, nella propria sfera di competenza, in modo coerente alle esigenze della comunità internazionale, viventi, per così dire, con l’animo di questa. Quel che conta nel concreto rapporto che si stabilisce tra gli Stati e si atteggia nel modo solidale che si è visto, è appunto l’anima con cui il rapporto è posto, che è anima di unità, tal che i due diventano uno, pur restando, come sappiamo, il molteplice perpetuo generatore dell’unità. Questo essere uno del molteplice, esprime caratteristicamente il compiuto realizzarsi della società in ciascuno dei membri che la compongono, per così dire, il suo esaurirsi nell’atteggiamento solidale ed ispirato all’universale di ciascun particolare, in definitiva in questo incidere della esigenza internazionale nell’ordinamento interno di ciascuno Stato, nella sua propria struttura, per cui può ben dirsi che normazione interna ed internazionale dello Stato sia un tutt’uno, che non vi siano atteggiamenti internazionali dello Stato che non si risolvano in un modo di essere interno di questo e che correlativamente non vi sia una sfera interna dello Stato la quale sia di per sé insignificante per l’ordinamento internazionale. Con ciò l’ordinamento internazionale è già costituito; lo Stato, quale è in obbedienza alla sua verità, e cioè solidale con gli altri che compiono la comunità umana, è già in se stesso ordinamento internazionale. Per così dire, l’universale passa per quel punto e si esaurisce in esso; lo Stato coerente alla sua legge è ormai veramente universale tutto spiegato, è cioè nella sua particolarità di speciale esperienza umana l’esperienza intera degli uomini associati nel suo universale valore; non c’è cioè realtà umana che sia estranea allo Stato, il quale in essa perpetuamente si pone, vivendola e in essa vivendo. Se è vero che tipicamente l’ordinamento internazionale è l’espressione obbiettiva di questa solidarietà, è cioè l’essere solidale degli Stati nel suo totale valore, non si dimentichi che quest’anima di unità vive in ogni punto particolare in cui si realizza e che ogni particolare, appunto in quanto sia universale di questa vera universalità, in sé compiutamente la risolve. In definitiva il costituirsi dell’ordinamento internazionale altro non esprime che la compiuta conquista dell’universale da parte dell’uomo, in quel suo essere in una concordia non piatta, ma ricca, viva, differenziata con tutti gli uomini a lui eguali per dignità, nell’espressione storica più comprensiva e veramente augusta della solidarietà internazionale, cui egli giunge trapassando per diverse esperienze sociali man mano più vaste e decisive per lui, fino all’ultima, nelle quali egli non è arrestato, ma agevolato, perché il confine del particolare caratteristico di ciascuna non fu ostacolo, ma promuovimento della più alta solidarietà, perché tutti i particolari furono fedeli all’esigenza dell’universale, che in essi si esprimeva. Ed in particolare ciò vale per lo Stato. Il suo necessario essere internazionale, come ormai possiamo dire, è nient’altro che la sua universalità tutta spiegata, il suo aver trovato se stesso, il suo essere, in una parola, se stesso. Ed anche l’universale, d’altra parte, nell’atto in cui compiutamente in quel particolare si ritrova, per essere esso fatto tutto coerente alla sua universalità, ha veramente compiuto tutto se stesso, che ad esso spetta di farsi nel suo tipico valore in tutta l’esperienza di particolari che si vada storicamente determinando. Possiamo ben dire allora che Stato e ordinamento internazionale sono una cosa, non di una piatta unità che cancelli le differenze, ma così com'è nella verità delle cose, per cui in ogni particolare è l’universale che si realizza, essendo in quel punto intero e senza tuttavia in esso esaurire la sua vita. Qui si ritrova quello che abbiamo visto vero per la persona umana, la quale, elevata all’universale, in sé compie il supremo valore, senza esaurirlo. E se può bene quest’ultimo essere guardato di fronte a quell’una in quanto in altri particolari si realizzi, in modo obbiettivo, non si vorrà poi negare che sulla singola persona umana è sempre la verità suprema che si esprime. Così appunto è per gli Stati, ciascuno dei quali è tutto l’universale, ha per così dire l’anima universale, pur restando distintamente se stesso nella sua inconfondibile particolarità.</p><p class="paragraph" data-counter="195" id="p-195">Siamo così in grado d’intendere il significato del problema circa la priorità del diritto interno o di quello internazionale, che è problema in fondo mal posto, perché non tiene conto di quanto or ora si diceva. Se è vero che nel suo significato espressivo dell’universale valore della vita, l’ordinamento internazionale si pone come l’estremo limite dell’esperienza umana, cui questa tende nelle sue varie determinazioni, che da essa ricevono norme, è pur vero che l’ordinamento interno si pone necessariamente come ordinamento internazionale, e l’internazionale necessariamente come interno, finché almeno non si voglia negare nella sua caratteristica tipica la suprema solidarietà delle solidarietà statuali. Non è che l’uno sia prima dell’altro, ma essi sono ad un tempo, l’interno che non è veramente se stesso, se non sia internazionale nello spirito; l’internazionale che non è veramente se stesso, se perpetuamente non si realizzi come coerenza degli ordinamenti particolari, mentre il <em>prius</em> ideale, se di esso si vuole parlare, è quel supremo valore umano che si pone come legge di tutta l’esperienza e genera esso appunto tale ordinamento interno che possa qualificarsi come internazionale e quest’ultimo, poi in modo tale che possa essere costituito da particolari non chiusi, ma generosamente aperti appunto a quel supremo valore, e che perciò non debbono essere annullati, perché l’universale si realizzi.</p><h2 class="title-2">Le fonti del diritto internazionale</h2><p class="paragraph" data-counter="196" id="p-196">Dobbiamo ora occuparci, in stretto collegamento con quanto è stato detto finora, del tipico processo per mezzo del quale nell’ordinamento internazionale si costituisce quella solidarietà tra i soggetti che lo compongono, per dare norma alle concrete volizioni di essi, che è indispensabile, perché si possa ritenere costituito un ordinamento giuridico. Sappiamo infatti che tale è un’esperienza sociale, la quale ordinatamente si realizzi secondo un principio etico-giuridico, che deve essere posto non dai singoli soci isolatamente considerati, ma da tutti, e certo in accordo con lo stesso soggetto interessato, in ordine ad ogni situazione concreta con cui deve dar norma. Deve trattarsi, in una parola, di un ordinamento sociale, nel quale normativa sia, nella tipica forma di solidarietà di cui abbiamo parlato, la società nella sua interezza. Abbiamo chiarito già nella lezione precedente come l’ordinamento interno di ciascuno Stato assuma, per così dire, valore internazionale, in quanto si faccia tale, da potere essere considerato compatibile con l’ordinamento della comunità internazionale e coerente con essa. Processo non dissimile da quello per cui il singolo, rispondendo alla sua vocazione dell’universale, adeguando cioè tale esigenza che realizzi, in un incontro rispettoso verso tutti, l’ordine personale nella sua vita, si pone veramente, e solo a questo titolo, come membro della collettività, nella quale allora può legittimamente accampare la pretesa ad essere riconosciuta come tale. E, dopo quello che si è detto, abbiamo appena bisogno di chiarire che una tale riduzione a coerenza dell’individuo nel tutto sociale è data idealmente con il comporsi intorno ad esso di tale solidarietà dei soci, la quale affermi, e, nel senso che sappiamo, anche determini quel suo modo di essere socialmente ordinato come fornito di valore. Sappiamo pure in quali tipiche forme tale solidarietà si venga costituendo e facendo concretamente valere nell’ordinamento interno, ad opera cioè del legislatore e del giudice, che son singoli operanti per un fine squisitamente universale, quello appunto di creare e far valere la solidarietà come supremo valore della vita sociale. Fonte del diritto è appunto il processo attraverso il quale la solidarietà si compone e si rivela, sicché, essendo essa sempre indispensabile, in quanto quell’ordinamento può mutare caratteristicamente con il variare dei processi della solidarietà i quali possono venire affidati a questo o a quel soggetto, operanti in modo più o meno efficace nell’assolvere la suprema responsabilità di costituire l’ordinamento. Questo richiamo ci serve già ora per dissipare un equivoco, che all’ordinamento internazionale cioè manchi la solidarietà indispensabile, sappiamo, perché possa darsi ordinamento, mentre è vero solo che nella comunità internazionale vi sono tipiche fonti che rivelano la necessaria solidarietà in atto, mentre manca quella caratteristica dell’ordinamento interno, cioè la legislazione. Quindi possiamo dire sin d’ora che il problema del diritto internazionale è in tanta parte attinente alla sua atipicità di fronte ad altre esperienze giuridiche sotto il profilo delle sue fonti; problema questo, come meglio vedremo nella prossima lezione, che pone con decisiva vivezza l’altro dell’avvenire della società internazionale.</p><p class="paragraph" data-counter="197" id="p-197">Fonti essenziali del diritto internazionale sono, per generale riconoscimento, il trattato e la consuetudine.</p><p class="paragraph" data-counter="198" id="p-198">Il trattato, ch’è la forma veramente tipica della normazione internazionale, riproduce, naturalmente per grandi linee, lo schema del contratto, che è categoria giuridica generale e, sotto questo nome tipico, costituisce strumento fondamentale della dinamica giuridica nell’ordinamento interno ed in particolare nella sua sfera privata. Lo schema contrattuale è essenzialmente quello di una normazione data da volizioni concrete interferenti di accordo fra i soggetti, i quali alle volizioni stesse sono impegnati. L’esigenza è in fondo sempre quella che abbiamo visto caratterizzare l’esperienza sociale sotto il profilo del suo ordine etico-giuridico, che cioè il rapporto tra soggetti, in cui la società si esaurisce, sia ordinato secondo un criterio universale di valore, che salvi e compiutamente realizzi nel rapporto l’umana dignità di soggetti che vi prendono parte. Perciò la volontà che nel contratto si pone, nell’accordo con l’altro, come normativa, è volontà dell’universale espressa dal soggetto che in quell’esperienza vive e in obbedienza certo a quanto la sua coscienza morale gli propone come categoricamente giusto. Volontà poi, in cui non può non consentire agevolmente, superato il limite angusto della propria particolarità, anche il soggetto controinteressato, perché si tratta appunto della universale verità del rapporto che si pone inderogabile a tutti i soggetti. Si spiega in questo senso come il contratto sia assunto quale categoria fondamentale dell’esperienza giuridica, in quanto esprime appunto l’ordine dato dall’autonomia etica dei soggetti in una idealmente necessaria convergenza alla relazione che intercorre tra essi. Ora già s’intende a prima vista che, se il contratto ha da funzionare come normativo in un’esperienza sociale, esso non può che risultare come il punto d’incidenza di quella totale solidarietà sociale, per la quale soltanto l’ordinamento si costituisce. Non potendo cioè mai questa mancare, è da dire che il contratto dà opera a costituirla tipicamente, sicché essa è posta una volta che il contratto sia stato stipulato. Il che del resto è agevole ritenere, pensando che la volontà contrattuale è volontà dell’universale, legge comune di verità cui il soggetto interessato deve assumere consenzienti i soggetti, in quanto siano posti sul suo stesso piano etico e confortino perciò la sua norma di azione con 1’affermare essi stessi il valore. Tipico è in questo senso la presenza del controinteressato e tuttavia consenziente esso pure nel porre la norma delle azioni interferenti, perché tale presenza serve ad esprimere questo controllo sociale della universalità del criterio proposto, il quale, se non è decisivo, è tuttavia di altissimo valore, perciò sempre necessario, perché l’ordinamento possa assumersi costituito e funzionante. Vorremmo dire che la solidale presenza di tutti, la quale è da pensare idealmente data nell’atto che il soggetto, godendo della fiducia accordatagli dalla collettività, dà norma universale al rapporto, è sensibilmente espressa dalla presenza dell’altro che a quella legge consente, dell’altro il quale sembra racchiudere nella propria, la totale posizione della società, vorremmo dire, dell’alterità, che chiede di dire la sua parola, partendo da un diverso interesse, come garanzia della obbiettivamente valida norma data al rapporto dal soggetto interessato. Certo nell’ordinamento interno la solidarietà presente corroborante di tutti ha una caratteristica espressione in quel riconoscimento dato dalla legge al contratto, il quale in tanto vale come norma della situazione, in quanto la legge appunto ad esso abbia riconosciuto tale validità. Cioè a dire nell’ambito dell’ordinamento interno la normazione del privato non è data con esclusione dalla fonte legislativa del diritto ch’è caratteristica di questo ordinamento, ma come espressione di quella normale presenza del singolo nel regolare le concrete volizioni, cui egli stesso, solidalmente con gli altri soci, deve dar norma. Sempre quindi che nell’ordinamento interno tipica determinatrice della solidarietà sia pur sempre la legislazione, restando al singolo il compito di dare all’opera di questa, per così dire, un contenuto. Ma basta quest'ultima osservazione per svelare l’equivoco che si annida nell’affermata necessità del riconoscimento legale dato al contratto, del quale esso appunto fonderebbe il valore vincolante, perché, se la legge accoglie come contenuto della solidarietà sociale, e perciò come norma concreta dell’azione, quello che il singolo abbia voluto normativamente di accordo con il controinteressato, può ben dirsi essere del tutto apparente, nel caratteristico significato che si tende a fargli assumere, il riconoscimento legale dato al contratto. Vero è che, quando parliamo di questo, siamo veramente di fronte ad una tipica forma di determinazione delle solidarietà sociale, di cui la suprema responsabilità spetta al singolo interessato, nel quale la collettività ripone fiducia, onde ne assume come proprio il contenuto normativo. Perciò gli organi della legislazione rimettono al singolo il compito ch’essi stessi dovrebbero assolvere, e accettano di riconoscerne il significato, la costituita solidarietà storicamente efficace cioè, quasi che essi stessi avessero prodotta. Ma ciò si fa per salvare l’essenziale prevalenza della forma legislativa nell’ordinamento interno, mentre in realtà, quando viene in questione il contratto, essa è già superata, restando in fondo quella esigenza di riconoscimento, della quale or ora si diceva, come una espressione pregnante di quella solidarietà di tutta intera società intorno al singolo, la quale deve ritenersi incidere necessariamente nella sfera del contratto, ed a costituire la quale solo e proprio il singolo, d’accordo con il controinteressato, ha dato la sua opera attiva.</p><p class="paragraph" data-counter="199" id="p-199">Nell’ordinamento internazionale vanno ridette queste stesse cose con la avvertenza che qui manca anche la forma di un riconoscimento legale dato alla volontà contrattuale consensualmente stabilita fra gli interessati. E ciò per la decisiva ragione che qui ormai non si parla più di legislazione. Ma quanto è stato detto or ora circa il carattere formale ed in fondo inespressivo del riconoscimento legale, il quale in nulla muta il profondo significato del fenomeno, ci permette d’intendere il vero valore della fonte normativa contrattuale così nell’ordinamento interno, come, ed ancor più decisamente, in quello internazionale, come tipica forma di creazione della necessaria solidarietà sociale, svolta, invece che dal legislatore, dal singolo soggetto, con cui collabora il controinteressato ed al quale è pertanto fiduciosamente affidato questa suprema fra le responsabilità sociali. Come poi questa forma perfettamente corrisponda al carattere, vorremmo dire, squisitamente liberale e fluido di quest’ordinamento, nel quale esso è regola e non eccezione, non abbiamo bisogno di spiegare. Come pure, dopo quel che si è detto, non c’è bisogno di fermarsi a discutere intorno al fondamento della obbligatorietà dei trattati, che è da riporre nella universalità della determinazione etica, alla quale, come si è visto, la società tutta solidalmente consenta, e dalla quale l'affermato principio <em>«pacta sunt servanda»<sup><a href="#curatornote-76" id="curatornote-ref-76">[76]</a></sup></em> non è che una espressione. Veramente quel che fu pattuito è da osservare, non perché ad esso fu consentito, non perché si limitò in questo senso la libertà, che è cosa di nessun significato, fin quando a ciò si guardi come dati di mero fatto, ma perché si tratta di determinazione etico-giuridica che ha essenzialmente la efficacia vincolante della verità, del solo valore veramente imperativo della esperienza umana, la legge morale. Il che, in accordo con la svelata formale vuotezza del riconoscimento legale di cui nell'ordinamento interno si parla come tale che fonda la obbligatorietà del contratto, mostra come pure di questo la sola vera ragione di obbligatorietà sia da riporre nella legge etico-giuridica, della quale la determinazione contrattuale è espressione. A questa poi è immanente la concreta affermazione del valore della solidarietà totale della società, la quale per tanto non fonda per se stessa la obbligatorietà in quanto volontà sociale, ma piuttosto in quanto riconoscimento dell’unica norma valida etico-giuridica, che è del singolo non meno che della collettività e che nel consenso di questa null’altro trova, se non la riprova della sua reale universalità. Sicché l’immanente solidarietà sociale che conferma il valore normativo del contratto corrobora insieme la sua efficacia obbligante, che nasce dall’essere esso espressione dell’universale, mentre resta irrilevante, almeno da questo punto di vista, che la solidarietà sia stata costituita ad opera del singolo invece che degli organi legislativi.</p><p class="paragraph" data-counter="200" id="p-200">Proprio ad opera del trattato liberamente pattuito in questo tipico processo contrattuale il singolo soggetto della comunità internazionale trova, per così dire, il limite ed il valore del suo modo di essere particolare nella comunità stessa, quel suo tipico atteggiarsi in modo coerente alle esigenze di questa, che è condizione indispensabile perché esso possa esserne riconosciuto membro. Limite accettato che è, come sappiamo, vera espressione di libertà, la quale proprio nel contratto si manifesta nel modo più vivo. Con ciò il trattato adegua la legge come volizione sociale dell’universale cui il singolo interessato e tutti i membri della collettività partecipino, venendo soltanto realizzata in modo tipico tale solidarietà ad opera dello stesso soggetto interessato.</p><p class="paragraph" data-counter="201" id="p-201">L’altra tipica fonte del diritto internazionale è la consuetudine, comune fonte perciò del diritto interno e di quello internazionale. Sulla quale pertanto, in quanto essa non subisce nel funzionare nell’ambito dell’ordinamento della comunità internazionale altre variazioni, che non siano quelle stesse imposte dalla tipica natura dei soggetti che lo compongono, gli Stati cioè e che sono evidentemente inessenziali, non vi sarebbe granché di nuovo da dire, se non vi fosse l’esigenza di ricollegare la fonte consuetudinaria a quella contrattuale e di definire in conseguenza la posizione di entrambe di fronte alla fonte legislativa caratteristica invece dell’ordinamento interno. È innanzi tutto da osservare - ed è cosa che vale pure per la consuetudine nell’ordinamento interno - la espressività di questo processo di formazione di solidarietà sociale, in quanto indica nel modo più vivo l’ineliminabile attiva presenza della persona umana, che si fa solidale con le altre nel dar norma all’esperienza sociale concreta, e ciò in modo del tutto coerente a quanto si è visto riguardo alla fonte contrattuale. In fondo come nel contratto, così nella consuetudine a dar norma alla situazione è lo stesso soggetto interessato, il quale nel contratto dichiara il valore che debba dominare la sua azione ed in essa realizzarsi, nella consuetudine pone la norma incarnata nell’azione, norma che, per quanto non esplicitamente formulata, è tuttavia presente, vorremmo dire, plasticamente viva, nell’azione che il soggetto stesso ha posto. Nell’un caso e nell’altro la norma è data dal singolo innalzato all’universale ed è perciò universale in cui tutti gli altri soggetti possano consentire, sicché intorno alla volizione dell’universale del singolo, esplicita ed implicita che sia, si vien costituendo ad opera la sua necessaria solidarietà sociale. E si noti che mentre nel contratto questo accordarsi solidale degli altri soggetti ha la sua più viva espressione nel consenso dato dal controinteressato come esponente dell’alterità, nella consuetudine esso si esprime in modo veramente inconfondibile nella indefinita variazione del soggetto dell’esperienza sociale, il quale, con il proprio atto espressivo tipicamente di una norma, vada appunto costituendo la consuetudine. In questa, com’è noto, il processo caratteristico, al termine del quale la solidarietà della società può dirsi in atto e perciò costituito il relativo ordinamento, si risolve nella ripetizione costante ed uniforme di comportamenti tipici ad opera di tutti i soggetti i quali si trovino ad incidere nella situazione in cui si debba concretamente volere secondo una norma ed in essi appunto vogliono un’azione regolare nel senso di una norma non predisposta. Talché quello che è veramente caratteristico in questa fonte normativa è l’essere la norma data dallo stesso soggetto interessato innalzato al piano dell’universale e ciò in modo analogo a quello che avviene nel contratto, con questo di diverso, che nella concreta situazione da regolare secondo la legge, si succedono in serie indefinita, ed assumendo ciascuna ogni volta la posizione di concretamente interessato, i soggetti tutti dell’esperienza sociale, sicché la solidarietà che viene in tal modo ad esprimersi, in modo meno sensibile che non nella legge, ma tuttavia efficacissimo, è davvero visibile, solidarietà di tutti i membri del gruppo sociale, i quali non per sollecitazione di un legislatore, ma in modo del tutto spontaneo, abbiano creato, ogni qual volta ve ne sia stato bisogno, una solidarietà veramente espressiva. Sicché quando questa sia stata, per così dire, sensibilmente definita, una volta chiuso il processo formativo della consuetudine, la solidarietà così costituita, in sé per nulla diversa da quella cui si perviene con un processo di legislazione, e tuttavia sempre caratterizzata dalla tipica forma, possiamo ben dire, squisitamente liberale, onde essa si è andata costituendo; e cioè ad opera degli stessi soggetti interessati che sono poi caratteristicamente nella consuetudine i vari soci succedentisi nell’esperienza dell’azione da regolare, il che dà anche luce su quanto si ebbe a suo tempo ad affermare circa il raccordo della volizione sociale dell’universale con l’azione concreta cui bisogna dar norma.</p><p class="paragraph" data-counter="202" id="p-202">Non c’è dunque nell’ordinamento internazionale una legislazione nel senso da noi precisato, vi sono invece tipiche forme di costituzione della solidarietà sociale facenti capo tutte ai soggetti singoli operanti in modo responsabile per costituirla, sicché si può ben dire che la solidarietà, ancorché costituita in modo tipico, non manchi, che cioè anche nell’ordinamento internazionale sia generata, in forma contrattuale o consuetudinaria, quella presa di posizione della società intera, ivi compreso il singolo soggetto interessato, nel dar norma al rapporto, in presenza della quale soltanto può dirsi costituito l’ordinamento. Non manca cioè, malgrado l’assenza della legislazione in senso stretto, la essenziale giuridicità etica del molteplice sociale costituito dagli Stati e componentesi in unità solidale.</p><p class="paragraph" data-counter="203" id="p-203">Analoghe osservazioni vanno fatte anche per la giurisdizione.</p><p class="paragraph" data-counter="204" id="p-204">Dobbiamo ricordare quanto abbiamo osservato a proposito di questo tema nell’ambito dell’ordinamento interno<sup><a href="#curatornote-77" id="curatornote-ref-77">[77]</a></sup>, distinguendo in esso due momenti, l’uno corrispondente alla caratteristica presa di posizione della società sovrana, la quale solidalmente vuole l’universale in ordine alle concrete situazioni cui dar norma, l’altro invece all’attività storica degli organi della giurisdizione volta a ricreare una siffatta solidarietà in vista di un caso la cui verità sia andata smarrita. Ora quando diciamo che caratteristica dell’ordinamento internazionale è la mancanza di giurisdizione, non intendiamo dire che in essa possa mancare una solidarietà della comunità in ordine al caso controverso, ma soltanto che fanno qui difetto gli organi propri nella comunità volti a ricreare la solidarietà necessaria in quel punto. Tal quale come per la legislazione, che nell’ordinamento internazionale non esiste come fonte di diritto, essendo rimesso, come si è visto, agli stessi interessati, nelle forme del trattato o della consuetudine, il processo creativo di quella solidarietà necessaria, perché possa parlarsi di ordinamento giuridico. Ancora una volta cioè il concreto vivere dell’ordinamento, che è fatto, com’è ormai chiaro, di solidarietà, è responsabilità del singolo membro di quest’esperienza sociale, lo Stato, cioè, il quale dovrà ritrovare esso stesso la smarrita verità, emettere, per così dire, elevandosi dal piano del particolare a quello dell’universale, e facendosi quindi giudice di se stesso, una sentenza che ricrei la sintesi tra valore e fatto nella quale idealmente converga in caratteristica solidarietà la comunità tutta, come pure alla sua personale iniziativa, e non già ad un’attività degli organi della comunità stessa, spetterà esercitare la forza in servizio del diritto, per stabilire una fisica posizione di giustizia, ancora una volta nell’attesa e nella speranza che il membro della comunità, che quell’azione di forza abbia subito, accolga la situazione come giusta e la voglia in libertà e cioè eticamente. Non c’è bisogno di avvertire come questa responsabilità affidata al singolo Stato, e nell’esercizio della quale la potenza può prendere il posto della giustizia e realizzarsi con la pretesa a valere come una attuazione di diritto, lasci naturalmente perplessi. Rappresaglia<sup><a href="#curatornote-78" id="curatornote-ref-78">[78]</a></sup> e guerra sono le tipiche sanzioni dell’ordinamento internazionale, sanzioni, perché costituenti esercizio di forza per realizzare il diritto, traduzione cioè del valore nel fatto, nell’atto in cui tale sintesi necessaria è messa in forse; tipiche, perché rimesse allo stesso soggetto singolo interessato invece che agli organi della comunità. In una parola nell’ordinamento internazionale, diversamente da quanto avviene in quello interno, la prima parola di giustizia è detta o ridetta nel caso controverso del singolo membro della comunità; mentre invece nell’ordinamento statuale la prima parola è della collettività come tale, anche se alla sua affermazione di valore debba seguire ad accedere, perché essa sia significante, la concorde affermazione di valore del singolo soggetto interessato, senza la quale la creata o ricreata solidarietà sarebbe ancora incompiuta.</p><p class="paragraph" data-counter="205" id="p-205">Da quanto abbiamo detto sin qui risulta chiara la essenziale natura etico-giuridica della comunità internazionale, la quale costituisce pertanto veramente ordinamento, anche se manchino ad essa organi propri di legislazione e giurisdizione, purché vi sia, com’è necessario, quella essenziale presa di posizione comune in ordine alla norma da dare alle situazioni concrete, ed in ragione della quale verità, che ne è legge, si svolge quella esperienza sociale. Questa caratteristica tipica dell’ordinamento internazionale, che come tale si attua fuori delle forme comuni dell’ordinamento interno, è il suo più interessante e vivo problema, del quale appunto adesso dobbiamo distesamente occuparci.</p><h2 class="title-2">La crisi e l’avvenire della comunità internazionale</h2><p class="paragraph" data-counter="206" id="p-206">Dopo quello che si è avuto occasione di dire a proposito delle fonti del diritto internazionale, non abbiamo bisogno di troppo dilungarci, per indicare in che consista l’accennata crisi della comunità degli Stati e quale sia il problema che così si propone. Essa, di cui nel presente momento storico appare tutta la portata, è una crisi di fiducia, la quale non fonda soltanto la posizione teorica di cui ora si diceva, ma pure l’amara esperienza storica, che dolorosamente la conferma quotidianamente dinanzi a noi. Crisi di fiducia nella capacità che lo Stato abbia di assolvere con anima veramente universale il compito di suprema responsabilità che nell’assetto attuale della comunità internazionale gli è conferito, di farsi cioè esso stesso promotore della solidarietà, di dare opera spontaneamente ad affermare una giustizia del rapporto, nella quale gli altri membri della comunità possono consentire; crisi di fiducia nella determinazione di giustizia che lo Stato ponga, che si tratti di affermarla in vista di una situazione da regolare, o di riaffermarla, dinanzi ad una situazione in cui fu smarrita, e quindi nell’effettivo convergere intorno ad essa delle volizioni dell’universale dei soggetti componenti la comunità degli Stati, tanto che si possa assumere in effetti sussistente quella solidarietà di tutti nella norma da dare alla situazione, che costituisca la riprova della reale universalità di quella determinazione di giustizia. Troppe volte non ci si sa infatti sottrarre all’impressione che essa sia rumorosamente conclamata, per corroborare con un ipocrita apparenza tale determinazione, che corrisponde invece ad una dura e grossolana prepotenza di fatto. Là dove di una verità, che sia espressione di solidarietà effettiva, si sente più vivo ed urgente il bisogno, essa appunto sembra dolorosamente sfuggirci ogni istante. Di fronte alla caratteristica certezza del diritto proprio dell’ordinamento interno, di fronte alla, vorremmo dire, naturale presunzione di reale universalità che in quello sembra accompagnare l’affermazione di verità fatta dalla comunità tramite i suoi organi, c’è la dolorosa incertezza di questa verità, che sembra troppo ancora la veduta angusta del particolare di fronte alla stabile determinazione di giustizia della comunità dell’ordinamento interno sta la perennemente mutevole intuizione del singolo Stato, con la quale si dà norma all’esperienza dei rapporti della comunità internazionale. Tanto più viva è questa incertezza, quando delle verità della situazione si avverta più viva la mancanza, per essere essa andata smarrita nella vicenda complicata della vita, nella quale, nel mutare perenne delle situazioni, è difficilissimo compito il mantenere costante e perfetta l’adeguazione del fatto alla sua legge. O che si tratti, come si è visto a suo tempo, di un dubbio che sorga, pur in un desiderio sincero di universale verità da parte dei soggetti di quell’esperienza, o che si tratti di una vera risoluta negazione del valore riconosciuto, sia pure con sfumature di differenza il risultato cui si perviene è sempre la frattura dolorosa tra verità e vita, tra valore e fatto, il problema che di conseguenza necessariamente si pone è quello di ricostituire l’unità dei due termini, per cui la vita abbia, al di là di ogni incertezza, compiuta la verità che è la sua ragion d’essere. E verità, ricordiamo, cui la comunità tutta solidalmente consenta. Che se nell’ordinamento interno, di fronte alla smarrita o decisamente negata verità c’è tuttavia sempre la certezza di una possibile e vicina reintegrazione, cui dia opera la comunità stessa, riprendendo e continuando senza soluzione il suo stesso lavoro già svolto per creare la sua solidarietà nella legge, non lo stesso si può dire nell’ambito di questo ordinamento, dove è il singolo Stato che ha da dire per primo una parola di giustizia, che ha da ridirla in questo caso, in cui più urge l’esigenza della verità proprio il singolo cui è facile sentire la tentazione del particolare, mentre manca l’aiuto dato a questa elevazione dalla solidarietà di tutti, e che in quel punto ancora proprio ad opera del singolo deve essere creata. Si spiega perciò che mentre l’uso della forza, che segue nell’ordinamento interno rapida ed efficace a quanto gli organi della collettività abbiano dichiarato essere giusto, non ci offende né ci lascia sospesi nel nostro giudizio, quasi che essa davvero rechi in sé quella presunzione di universalità e perciò di reale valore, di cui si diceva, esercitata invece nell’ordinamento internazionale, ancora rapida ed efficace, sulla base della verità affermata dal singolo Stato, ci lascia, per questa derivazione appunto, perplessi. Se poi a ciò si aggiunga, come si avvertiva poc’anzi, l’esperienza storica negativa, che troppe volte conferma essere usata la forza a servizio dell’ingiustizia, essere posta la fisica prepotenza di un soggetto come titolo giuridico, appare chiaro come quella sfiducia sia fondata e come veramente grave e deciso sia il problema che la essenziale caratteristica, vorremmo dire, liberale e fluida dell’ordinamento internazionale pone. Né c’è da stupire perciò che si veda, per questo che si è detto or ora, compromessa nell’attuale assetto della comunità internazionale la possibilità che si realizzi l’ideale, di una compiuta solidarietà tra tutti gli uomini che li affratelli in un’amorosa cooperazione, al di là dei confini troppo spesso sentiti come soffocanti degli ordinamenti giuridici particolari, in un’opera comune squisitamente umana<sup><a href="#curatornote-79" id="curatornote-ref-79">[79]</a></sup>. Né stupisce d’altra parte che siano stati prospettati nuovi e diversi assetti della comunità internazionale, che rendano possibile la realizzazione piena del suo ideale di unità. Quanto stiamo per dire in merito ad essi è da intendere la riserva che la storia, libera creatrice, vada realizzando impensatamente questo o quel nuovo assetto appunto della totale esperienza sociale dell’uomo. Il che certo, qualora dovesse verificarsi, significherebbe che le così formulate possibilità hanno una qualche anima di vero, anche se noi ci accingiamo appunto a negarla. Tuttavia sia avvertito che quanto noi, poveri uomini di studio, osiamo dire intorno alla verità intrinseca dei nuovi assetti della comunità internazionale, prospettati per risolverne la crisi, non è di per sé smentito o confermato dall’esperienza storica, la quale potrà seguire vie diverse da quelle che a noi sembrano rispondenti alla verità, senza tuttavia riuscire a smentirla, se è vero che il fatto non esaurisce per se stesso il valore. Sicché è da pensare, anche se il prossimo o remoto avvenire ci riserbi la sorpresa di un nuovo assetto internazionale effettivamente realizzato, che la storia ritorni quando che sia, per realizzare quella che noi pensiamo essere la sua verità.</p><p class="paragraph" data-counter="207" id="p-207">Le nuove possibilità di assetto prospettate per la comunità internazionale possono ridursi fondamentalmente a due. O si tratta di rompere i confini delle esperienze sociali particolari, sicché, superato lo Stato nel suo attuale significato storico, alla molteplicità, troppo spesso discorde, di essi, si sostituisca uno Stato unico mondiale; o che, invece, lasciando l’ordinamento della comunità internazionale nella sua forma squisitamente corporativa, si dia più rigida coerenza alla pluralità degli Stati che la compongono, pure predisponendo un assetto autoritario analogo a quello dell’ordinamento interno dello Stato. Circa il primo punto, prima di fermarci brevemente in un qualche rilievo critico in ordine alle due posizioni così prospettate, osserviamo che esso parte da una compiuta e radicale sfiducia nella capacità dello Stato di assolvere la responsabile funzione ordinatrice di cui si è parlato; ed è quindi del valore dello Stato nell’esperienza sociale. Che, si voglia o no, uno Stato ridotto, fuori della sua caratteristica particolarità, ad una organizzazione totale della esperienza umana, non è più lo Stato nel senso nostro, non è più veramente Stato in quel suo tipico porsi in equilibrio tra particolare ed universale, universale di fronte alle altre minori esperienze sociali, particolare di fronte alla suprema della comunità internazionale appunto; quella particolarità-universalità, che è la sua ragione d’essere, la sua forza, quella da cui deriva la tipica positività che lo caratterizza inconfondibilmente tra tutti gli ordinamenti etico-giuridici. Quasi che insomma in questo suo modo di essere appunto lo Stato non assolva alcuna utile funzione nel realizzare la suprema vocazione all’unità dell’esperienza umana sociale, tanto che se ne può fare agevolmente a meno, eliminando nella organizzazione unica universale tale strumento, che appare controoperante per la realizzazione di quel fine. In altri termini si tratterebbe di rinunziare alla totale solidarietà realizzata dallo Stato nella sua sfera di competenza, di privarsi di questo uno molteplice come momento del processo che porta il singolo dalla sua particolarità empirica alla universalità tutta spiegata del suo essere in una indefinita esperienza umana. Non sapremmo ridire ora qual sorte toccherebbe in questo nuovo assetto della comunità agli ordinamenti giuridici intrastatuali, intorno ai quali basterà osservare che essi, privati del termine in relazione al quale si compongono immediatamente in coerenza, lo Stato cioè, non avrebbero probabilmente energie spirituali sufficienti per assolvere la loro funzione di momenti intermedi nel processo di riduzione all’unità della totale esperienza umana. Quanto alla seconda possibilità prospettata, noteremo rapidamente che essa salva il significato di valore della esperienza statuale particolare, in quanto ammette ch’essa debba restare nell’assetto futuro della comunità internazionale, ma non accorda ad essa la necessaria fiducia come ad uno strumento capace di operare in autonomia responsabile, per realizzare, creando ogni istante la necessaria solidarietà, l’essenziale ordinamento della comunità umana. Si tende così in definitiva a compaginare organicamente i singoli membri della comunità internazionale in un sistema autoritario che ne limiti al minimo l’autonomia eticamente responsabile, togliendo ad essi la possibilità di dire la prima e decisiva parola in ordine alla giustizia di ogni situazione da regolare. La società degli Stati allora, della cui esistenza non si dovrebbe ormai dubitare, dopo quello che si è detto intorno all’ordinamento internazionale malgrado la sua atipicità, dovrebbe assumere, attraverso propri organi di legislazione e di giurisdizione la responsabilità di creare e di ricreare, ogni volta che ve ne sia bisogno, la necessaria solidarietà che compie propriamente l’ordinamento, di fronte alla quale al singolo Stato spetterebbe di dare la sua cosciente e libera adesione agevolata ed aiutata dal lavoro compiuto per conto della comunità dal legislatore e dal giudice. È interessante poi notare come la più significante esperienza storica finora compiuta, per avviare ad una organizzazione in senso stretto la comunità degli Stati, la <span about="https://w3id.org/moro/enoam/data/220002/v1/mention-86" class="mention organization" id="mention-86" property="dcterms:references" resource="https://w3id.org/moro/enoam/data/societa-delle-nazioni" typeof="deo:Reference">Società delle Nazioni</span><sup><a href="#curatornote-80" id="curatornote-ref-80">[80]</a></sup> cioè, non ha potuto tuttavia fare a meno, per le questioni che toccano i supremi interessi degli Stati sovrani e per i quali più urge la crisi della comunità internazionale, di rendere necessaria la unanime adesione degli Stati membri alla determinazione di giustizia posta da quel consesso, sicché, alla luce dell'esperienza storica, si è rivelato illusorio il parlare di un assetto organico autoritario della comunità degli Stati, che sembra veramente contrastarne la natura. Quando pure, proprio sotto le parvenze di un’autorità superindividuale ed avente la pretesa a dire quello che l’universale verità esige, non si sia fatto valere l’interesse del particolare di questa o quella grande potenza, riducendo così la <span about="https://w3id.org/moro/enoam/data/220002/v1/mention-87" class="mention organization" id="mention-87" property="dcterms:references" resource="https://w3id.org/moro/enoam/data/societa-delle-nazioni" typeof="deo:Reference">Società delle Nazioni</span> a uno strumento raffinato di egoismi.</p><p class="paragraph" data-counter="208" id="p-208">In sede critica, in relazione alla prima posizione fatta valere, basterà osservare ch’essa contrasta l’essenziale corporatività dell’esperienza sociale, e che si nega così un momento valido di quell’esperienza, cioè lo Stato. Questa critica è già implicita in quel che si è detto all’inizio sulla pluralità degli ordinamenti giuridici, osservando come essi rappresentino tutti quanti, nella loro caratteristica particolare l’attuazione di un’idea universale, che essi vanno, ciascuno per la sua parte, realizzando. Abbiamo già avvertito che dello svolgersi della totale esperienza di ordinamento in questa o quella forma particolare non può essere data razionale giustificazione, mentre è necessario e sufficiente dire che ciascuna aggregazione particolare, quali che siano i confini, costituisce libera attuazione di quell’idea di valore, che in tutte egualmente si compie. Sicché la ragione d’essere di ciascun ordinamento, la sua conseguente pretesa ad esistere, è data dalla sua essenziale natura etico-giuridica che si svolge nella sua struttura particolare. Questo è da ritenere pure naturalmente per lo Stato, il quale è particolare ordinamento giuridico che si giustifica per essere realizzatore di verità dell’esperienza umana sociale il che compie in quel suo essere particolare, <em>hic et nunc.</em> Noi non vediamo perché, una volta affermata la validità di ogni ordinamento, quali che siano le ragioni particolari che la determinano, debba poi negarla ad una tra le più vive ed interessanti, impedendo che uomini si aggreghino in particolari ambienti sociali caratterizzati dalla omogeneità tipica che abbiamo visto essere il necessario volto nazionale dello Stato, e in essa creino una solidarietà in atto che agevoli e non precluda la totale solidarietà umana da stabilire, la costruisca anzi con il suo porsi caratteristico <em>hic et nunc,</em> che assolva una nuova funzione nell’ambito della comunità internazionale. Negare l’autonomia dello Stato particolare universale, varrebbe quanto negare una libera forma del realizzarsi della socialità e perciò questa stessa in un’espressione più decisiva. Né c’è bisogno di avvertire ancora il significato, già varie volte notato, di questa gradualità delle diverse esperienze sociali, le quali non si pongono già disordinatamente, ma vengono come ordinandosi in una gerarchia, per cui, passando dall’una all’altra, si scopre sempre più vasto orizzonte di possibili rapporti umani e si riceve, per così dire, più decisiva rivelazione dell’universale che è in noi. Eliminare da questa ordinata gerarchia lo Stato, rinunziare alla funzione esplicata utilmente da esso, val quanto rompere la catena del comporsi progressivo del singolo nell’universale proprio nel suo punto più delicato ed interessante. Bisogna perciò, noi crediamo, che lo Stato resti, e con esso l’essenziale assetto corporativo<sup><a href="#curatornote-81" id="curatornote-ref-81">[81]</a></sup> della comunità internazionale, così come oggi si presenta, se non si vuol negare il valore stesso del principio corporativo e perciò in definitiva lo stesso valore della socialità, la quale, va notato ancora una volta, si realizza liberamente e in ogni sua realizzazione è veramente se stessa.</p><p class="paragraph" data-counter="209" id="p-209">Ma, quando lo Stato sia restato integro nel permanere dell’attuale assetto corporativo della comunità internazionale, neppure crediamo che esso possa essere utilmente composto in un sistema organico, dove sia perduta la libertà di movimento, la iniziativa responsabile, vorremmo dire, la fluidità, che oggi caratterizza la comunità degli Stati. Perché poi agli Stati appunto debba rifiutarsi tale esperienza tipica dell’ordinamento interno, riconoscendosi così all’assetto attuale della comunità degli Stati una verità profonda ben diversa dal troppe volte asserito stadio dell’incompiuto sviluppo, in cui essa oggi si troverebbe, è forse difficile ridire con termini chiari e precisi. Certo è che all’idea di una società internazionale organizzata su basi autoritarie analoghe, se non identiche, a quelle che caratterizzano l’ordinamento di ciascuno Stato, sembra decisamente repugnare la natura stessa di questo, il che poi trova nella stessa esperienza storica ed in particolare nelle pratiche difficoltà di attuazione una eloquente conferma. Basterà richiamare a questo proposito il già citato caso della <span about="https://w3id.org/moro/enoam/data/220002/v1/mention-88" class="mention organization" id="mention-88" property="dcterms:references" resource="https://w3id.org/moro/enoam/data/societa-delle-nazioni" typeof="deo:Reference">Società delle Nazioni</span>, nella quale caratteristicamente la richiesta unanimità delle decisioni riproduce tal quale l’essenza liberale e fluida dell'ordinamento internazionale, riducendosi pertanto il suo significato ad un più intimo e continuo incontro fra gli Stati e come ad una plastica dimostrazione della necessaria solidarietà fra tutti, che è essa sola veramente normativa nell’ambito di quest’ordinamento. In fondo la ragione di quella ripugnanza, di cui ora si diceva, è da ricercare nella stessa natura dello Stato, in quel suo realizzare una compiuta solidarietà nell’ambito di un’esperienza sociale, certamente limitata, ma tuttavia tanto vasta e compiuta, d’avere per sé sola un significato veramente decisivo. Vorremmo dire che negare allo Stato la possibilità di volere in modo responsabile nel senso dell’universale, dopo che in nome dell’universale appunto esso ha ridotto a coerenza solidale singoli ed ordinamento nel suo ambito, sarebbe come disconoscerne il valore ideale di un ordinamento che si realizza in così larga sfera ed in modo così decisivo. Se pel singolo, per il quale è veramente vivace e talvolta travolgente la tentazione nell’interesse particolare, è naturale dubitare ch’esso possa innalzarsi alle supreme forme della solidarietà umana senza l’aiuto degli ordinamenti gerarchicamente disposti in cui si è inserito, una simile sfiducia non può e non deve essere conservata nei riguardi dello Stato. Lo Stato nasce e vive per l’universale che realizza, vocazione all’universale esso stesso, quotidiana sollecitazione ad esso; esso ha, quanto meno deve avere, le energie spirituali necessarie per realizzarlo in più vasto ambito, restando, che null’altro gli è richiesto, perfettamente coerente a se stesso. Che se il singolo Stato nel suo storico assetto si dimostri incapace o pigro nell’elevarsi, com’è nella sua intrinseca esigenza, all’universale, gli uomini che ne costituiscono la viva sostanza hanno non solo il diritto, ma ben più il dovere di fare la rivoluzione, perché esso sia nella sua verità e si conservi ad essa fedele fino all’estremo. </p><p class="paragraph" data-counter="210" id="p-210">Noi pensiamo che solo conservando allo Stato questo compito, solo sollecitandone quotidianamente l’attuazione, solo dimostrando ad esso la fiducia che esso possa e voglia assolverlo, si possa avviare a soluzione la crisi della comunità internazionale. E ciò senza lasciarsi spaventare dall’esperienza storica, ma anzi facendo ad essa costante riferimento. Proprio in ragione delle sempre rinnovate esperienze negative che in fatto dimostrino lo Stato, questo o quello Stato, insensibile la voce della verità, occorre rinnovare da ogni parte pressante questo invito fiducioso, perché non risulti il fatto più forte della verità e non c’induca per ciò stesso a negarla. Contro il fatto dell’incapacità dello Stato, gli uomini bisogna che oppongano il dovere che esso ha di essere universale, che è la prova veramente decisiva della sua etica libertà. Ed andrà ripetuto quest’invito sempre, fin quando occorre, probabilmente senza che cessi mai, finché duri la storia, senza che perciò si giunga mai a ritenere preferibile un ordine dato (tale sarebbe per lo Stato una società internazionale costruita in termini di autorità in senso stretto) ad un ordine che si fa, la responsabilità personale e veramente coerente alla sua natura di questo sommo tra gli ordinamenti etici, che è lo Stato, pronti a ritrovare ancora dinanzi a noi la ingiustizia con le apparenze del diritto, la pura forza senza giustificazione contro l’ordine etico-giuridico della società umana, ma non per questo restando dal volere a costruire la verità, sol perché essa fu negata infinite volte, ma anzi facendosi di ogni negazione occasione per un’affermazione più alta, mezzo per un più compiuto arricchimento di valore.</p><p class="paragraph" data-counter="211" id="p-211">Probabilmente nessuna guerra potrà risolvere in modo definitivo i problemi della suprema solidarietà umana, che è fatto di perpetuo svolgimento. Questa perenne crisi, cui la comunità internazionale sembra essere condannata, non è poi in definitiva altro che la perenne crisi della eticità in isvolgimento nell’uomo, che è problema riproposto ogni giorno e mai pienamente risoluto in una conquista che possa dirsi definitiva. Che anzi proprio in questo sforzo incessante, in questa umiltà che conosce la tentazione sempre risorgente del male, in quest’attesa fiduciosa che il bene possa essere realizzato ogni istante nei problemi che si vengono proponendo, non meno è il segno inconfondibile della nobiltà umana faticosamente conquistata. Ciò che svela in definitiva il problema della comunità internazionale come problema di responsabilità morale, per cui riaffiori la viva sostanza delle diverse esperienze sociali che lo Stato compongono ed in ciascuna di queste i singoli uomini assumano le loro personalissime e, malgrado ogni contraria apparenza, veramente decisive responsabilità.</p><h2 class="title-2">La guerra</h2><p class="paragraph" data-counter="212" id="p-212">Anche l’ordinamento internazionale ha, come quello interno, una sua crisi. Tale è essenzialmente la guerra, della quale ci occupiamo ora, riprendendo in sede propria gli accenni già fatti ad essa, sotto un profilo prettamente giuridico, a prescindere cioè da tutti gli altri aspetti dei quali questo fenomeno di grandissima portata può essere considerato. Ma naturalmente senza considerare tutti i particolari e vivi problemi che su di essa imposta la scienza del diritto internazionale, soltanto limitandoci a considerare l’essenziale significato.</p><p class="paragraph" data-counter="213" id="p-213">Della guerra ci siamo già occupati incidentalmente come tipica forma di sanzione propria dell’ordinamento internazionale, tipica, perché caratterizzata dall’essere posta in essere non già da organi della collettività, come nell’ordinamento interno, ma dallo stesso soggetto interessato, la cui dignità fu violata dall’atto ingiusto altrui. Mentre, occorre appena avvertirlo, questo modo di essere particolare non impedisce che essa sia tuttavia considerata una sanzione, se ne riproduce il carattere fondamentale, di costituire cioè una attività storica volta a porre in situazione di giustizia il singolo che abbia turbato l’ordine nella collettività, e perciò fatto che realizza in forma eccezionale un valore. Prima però di procedere a svolgere questo punto di vista, dal quale confidiamo risulti chiarita la natura del fenomeno in esame, sarà opportuno ricordare quanto fu detto di sfuggita relativamente al significato che nel processo, così come si presenta nell’ordinamento interno, assume l’esercizio dell’azione da parte del singolo soggetto, offeso nella sua umana dignità. Tale posizione è da intendere come obbiettiva e subiettiva insieme; cioè è la oggettiva ed universale legge di verità che domina il mondo dell’azione che si realizza, quando sia stata disconosciuta, ma questa obbiettiva verità appare come la verità del singolo soggetto, per così dire, particolarmente in lui e di lui fatta propria, senza perdere la sua obbiettiva validità ed il suo significato universale. Ciò che è vero anche per quella tipica realizzazione di giustizia che è la guerra.</p><p class="paragraph" data-counter="214" id="p-214">Di più mette conto rilevare che tale giustizia violata, la quale si afferma nell’atto di forza ed in esso compiutamente si realizza, non deve essere stata necessariamente dichiarata in precedenza, fissata, come avviene tipicamente nell’ordinamento interno, in una espressione sensibile e chiara che ne renda storicamente più efficace la funzione normativa per la concreta esperienza dell’azione, purché risulti nel caso concreto minacciata o effettivamente negata la immanente verità di questa, che non è meno reale né di significato meno decisivo, se appunto non abbia trovato una tale storica determinazione, che renda esplicita e sensibile la contraddizione tra il fatto e il valore, in cui consiste tipicamente l’illecito. Gioverà richiamare a questo proposito alcune teorie sull’illecito, le quali in verità non hanno avuto troppa fortuna nella scienza e nella filosofia del diritto, ma che restano tuttavia significanti, malgrado la giusta critica che le ha colpite, per il loro mettere in luce, come sempre avviene anche per le più unilaterali posizioni di pensiero, punti di vista interessanti e fecondi<sup><a href="#curatornote-82" id="curatornote-ref-82">[82]</a></sup>. Si è sostenuto infatti che il <em>prius</em> non sia già il diritto, ma il torto, che non quest’ultimo sia definito esclusivamente in ragione della contraddizione al primo, ma invece il diritto sia solo pensabile come negazione dell’illecito avvenuto. E, riprendendo più o meno esplicitamente questo punto di vista, da altri Autori, si è fatto notare essere appunto il momento dell’illecito quello che dà occasione alla netta ed esplicita definizione di ciò che è giusto e promuove così l’attività della legislazione, la quale si sostituisce alla consuetudine con il compito appunto di renderne assolutamente certo, vivamente presente, storicamente efficace il valore normativo. Contro quella prima posizione si è osservato che è il positivo <em>prius,</em> il negativo invece il <em>posterius</em>, che pertanto l’illecito non è concepibile senza che sia posto quel criterio del giusto, di cui esso è arbitraria negazione. L’esattezza del quale nessuno certo vorrà contestare. Senonché a questa critica si potrebbe obiettare che il più profondo significato di quella teoria, quello che tale estrema formulazione nasconde in modo veramente infelice, è nel richiamo ad un criterio, che potremmo dire, solo per intenderci, naturale di determinazione del valore dei comportamenti in un complesso sociale. Certo non è indispensabile che modello ideale, alla stregua del quale si commisuri il disvalore di un comportamento, sia quello solo che abbia trovato, nel senso detto innanzi, esplicita e netta formulazione, ma anche quello che, pur nella mancanza di questa, sia tuttavia, intrinseco com’è al rapporto regolare, criterio di giustizia per essi. Illecito perciò non è solo quello che come tale sia definito di fronte ad un valore normativo esplicitamente riconosciuto nell’ambito di una collettività costituita in ordinamento, ma anche quello dato in ragione di un criterio di giustizia, che, per essere implicito, non è di meno valido e universale significato, che, per non essere stato sensibilmente proposto alla spontanea eticamente necessaria realizzazione dei soggetti, non è perciò meno violato, quante volte la concreta esperienza di vita ne disattenda in atto o ne minacci da vicino la obiettiva validità. Il che è del resto perfettamente coerente con quanto si è venuto ripetutamente avvertendo circa la indissolubile connessione del problema etico individuale e di quello sociale e perciò della unica norma che domina l’intera esperienza umana.</p><p class="paragraph" data-counter="215" id="p-215">Quanto abbiamo detto or ora ha forse proprio nell’ambito dell’ordinamento internazionale a proposito della guerra la sua più viva e interessante riprova. Talvolta la guerra è in senso stretto sanzione, reazione contro l’atto ingiusto definito in modo netto ed esplicito in ragione della sua contraddizione ad un criterio di valore, che è certo intrinseco ai rapporti, per così dire, naturale in essi, e tuttavia storicamente definito per una maggiore chiarezza ed una più efficace determinazione. Si pensi al caso della guerra dichiarata per reagire all’arbitrario inadempimento di un trattato, nel quale siano consensualmente tutelati interessi fondamentali per la vita degli Stati contraenti. Ma appunto l’esperienza della guerra non si esaurisce in questi casi. Altri ve ne sono nei quali essa piuttosto si pone come reazione alla minaccia o alla lesione di supremi interessi, dei quali non sia stata predisposta in termini espliciti la tutela, come violazione cioè di quella etica dignità degli Stati, che non è meno valida né meno degna di rispetto, se pur non abbia trovato uno storico riconoscimento.</p><p class="paragraph" data-counter="216" id="p-216">Di fronte a questi ultimi casi evidentemente - e ciò pure del resto in quelli analoghi, benché più rari, che si presentano nell’ordinamento interno - l’esigenza è duplice; si tratta di reintegrare, senza attese che potrebbero essere rovinose, questa sostanziale giustizia del rapporto; e, d’altra parte, sotto l’urgente pressione della violazione in atto, che è da pensare si sarebbe potuta evitare, qualora il valore fosse stato chiaramente definito, di procedere alla indicazione esplicita di questo, che dia più netta e decisiva norma alla esperienza futura di casi consimili. Così nell’ordinamento interno, come in quello internazionale perciò, in circostanze di questo genere, la storica reazione della potenza in isvolgimento, per realizzare la giustizia, è immediata. In questi casi non si ammette, anche ove fosse possibile, l’indugio della serena valutazione dell’organo sopraordinato alle parti, la quale sfoci in una sentenza che dichiari, prima che esso venga attuato e in vista di questa attuazione, il valore vero della situazione. La giustizia si fa immediatamente nel fatto; il fatto cioè assume significato normativo. [È] solo quando esso si sia realizzato, e la giustizia sia stata in concreto ristabilita, che si provvede a stabilire in termini storici concreti il valore normativo, ciò che avverrà nelle forme tipiche di ciascuno di questi ordinamenti e perciò ad opera del singolo interessato o degli organi funzionanti a questo scopo della collettività. Del resto si noti che, pure nel caso dell’illecito definito in ragione di una norma esplicita presupposta, il fatto che attua il valore dichiarato nella sentenza mette capo ad una riaffermazione della obbiettiva verità del rapporto, talché la sentenza, ben lungi dall’avere esplicato interamente la sua funzione, quando è venuta determinando e giustificando la forza storica che doveva realizzarla, è viva e vera soprattutto quando la giustizia sia stata ristabilita ed essa, così attuata, rappresenti l’esplicita norma riproposta a dare definitivo valore a quel settore della realtà sociale.</p><p class="paragraph" data-counter="217" id="p-217">Quanto abbiamo detto fin qui, ci avvia ad intendere meglio la natura del fenomeno in esame. La quale certo risulterebbe oscurata, sia che si dimenticasse che la guerra implica un valore di giustizia che, in essa realizzandosi, la giustifichi, sia che d’altra parte non si avesse presente il tipico processo di potenza nel quale essa in concreto si risolve, talché, a definire la guerra, i due momenti della giustizia e della forza entrano immancabilmente, la giustizia che si avvale della forza per realizzarsi, la forza che trova nella giustizia della causa al cui servizio è posta la sua esclusiva ragion d’essere<sup><a href="#curatornote-83" id="curatornote-ref-83">[83]</a></sup>. E sempre, s’intende, avendo presente quello che è caratteristico dell’ordinamento internazionale, anche nei casi sopra distinti dell’illecito definito alla stregua di un modello di valore esplicitamente predisposto, che la forza cioè non è condizionata nel suo operare efficace dalla serena valutazione della giurisdizione e dalla correlativa dichiarazione del diritto, ma immediatamente si collega alla giustizia della situazione che essa intende a tutelare, sia poi questa intrinseca, ovvero esplicitamente dichiarata. Appare chiaro cioè ormai trattarsi di un processo storico di potenza, che reca in sé implicito un valore normativo che lo giustifica e di fronte al quale esso appare strumento usato per realizzarlo. Si tratta cioè ancora una volta di un fatto normativo che incide nel mondo delle relazioni stabilite nell’ambito di una collettività, con la pretesa di dare ad esse norma, e cioè di disporle l’una di fronte all’altra in posizione di giustizia. A questo proposito abbiamo anzi già avvertito a suo tempo che quel fondamentale riconoscimento reciproco della dignità dei soggetti, fuori del quale non si dà ordinamento, in tanto è significante, in quanto si risolva in un libero atteggiarsi dell’uno di fronte all’altro, il quale consenta appunto quel riconoscimento, di cui condizione preliminare è che i concreti atteggiamenti realizzino in ciascun soggetto, per quello stesso e per tutti, il principio della dignità e dell’autonomo valore. In relazione a questo la fonte del diritto in generale, e quella dell’ordinamento internazionale in ispecie, fu definita come un processo caratteristico in ogni ordinamento, per mezzo del quale si viene definendo in concreto quale debba essere l’atteggiamento reciproco dei soggetti, perché essi, riconoscendosi, possano costituirsi in ordinamento. Si tratta cioè in definitiva di indicare in modo esplicito la norma determinante del modo di essere di ciascun soggetto, che questo renda compatibile con le esigenze del tutto sociale in cui è inserito. Ora, alla stregua di queste considerazioni, la guerra ci appare una fonte del diritto internazionale, in quanto processo tendente a definire il modo di essere dei soggetti di questo, che li renda compatibili nella comunità degli Stati. Il che vale certamente nel modo più pieno a proposito della guerra che costituisce, per così dire, reazione dell’illecito naturale, ed avendo riguardo ai due momenti sopra indicati della norma implicita nel fatto della forza e di essa dichiarata esplicitamente al termine di questo svolgimento. Ma vale anche, è chiaro, per gli altri casi nei quali la guerra è più chiaramente sanzione di un illecito definito alla stregua di un criterio esplicito di valore, tenuto conto che questo, certamente oscurato dalla intervenuta negazione, vien riproposto vivo e concreto ed, in certo senso almeno, nuovo. E ciò in accordo con le teorie che sostengono il significato di autonoma fonte del diritto della stessa giurisdizione<sup><a href="#curatornote-84" id="curatornote-ref-84">[84]</a></sup>.</p><p class="paragraph" data-counter="218" id="p-218">Conseguenza immediata di questa posizione è che presupposto naturale della guerra, fuori del quale ne verrebbe perduto questo, or ora indicato, e che è il suo vero significato, è il riconoscimento reciproco della soggettività, che vuol dire umana dignità, degli Stati avversari. Infatti, se la guerra è da intendere come fonte di diritto, e cioè processo tendente a definire quel modo di essere di ciascuno Stato che lo renda compatibile nell’ordinamento della comunità internazionale, è chiaro che il riconoscimento fondamentale del valore dei soggetti in tal modo in rapporto è il presupposto, perché sia posto in essere un processo tendente a definire in concreto il modo di essere di ciascuno e ad atteggiarlo in maniera tale che non solo in astratto, ma anche in concreto tale riconoscimento sia reso possibile. Questo dà naturalmente luce viva a tutto quello che si è finora venuto dicendo in merito al valore sussistente e di cui il fatto di forza della guerra vale come storica realizzazione.</p><p class="paragraph" data-counter="219" id="p-219">Così si spiega innanzi tutto il complesso delle norme di diritto bellico e cioè l’insieme dei rapporti giuridicamente regolati fra gli Stati belligeranti e sui quali non incide il fatto della guerra, sì da togliere ad essi il loro valore regolativo, che, anzi proprio in vita della guerra, e supponendola sussistente, essi sono stati posti.</p><p class="paragraph" data-counter="220" id="p-220">Qui è chiaro, dunque, il reciproco riconoscimento degli Stati come soggetti di diritto, perché senza soggettività di diritto non si stabilisce alcun rapporto giuridico, il quale di tale soggettività è concreta estrinsecazione. Perciò pure logicamente la guerra non può sboccare in quella che vien chiamato la “<em>debellatio</em>”<sup><a href="#curatornote-85" id="curatornote-ref-85">[85]</a></sup> dell’avversario e cioè nel dissolvimento dell’autonomia dell’altro ordinamento giuridico, la cui sostanza venga assorbita interamente nella sfera di competenza dello Stato vincitore. Ché, se talvolta tali soluzioni di conflitti armati fra Stati si presentano nella storia, essi sono da considerare o come fatti di sopruso, i quali non possono certo pretendere a mutare la verità delle cose, o si riferiscono a ordinamenti aventi solo apparenza di sovranità, e perciò di autonomo valore, ma in realtà non costituenti legittimamente Stati per il contrasto che realizzano con fondamentali esigenze umane di giustizia. In questi casi non si può parlare veramente di guerra, ma piuttosto di operazioni di polizia, le quali non escono dalla sfera interna dello Stato, che non è, come sappiamo, senza rilievo nell’ordinamento internazionale, ma in questo entra in altro modo che non sia quello tipico della guerra. Ciò si dimostra del resto nel fatto che non precede in tali casi di regola la dichiarazione di guerra.</p><p class="paragraph" data-counter="221" id="p-221">Si tratta dunque, partendo dal riconoscimento del valore reciproco degli ordinamenti in lotta, di mostrare come essi, con il mezzo della guerra, si vengano componendo in armonia secondo giustizia, sì che quella valga per essi come fonte di diritto e cioè come processo storico ad opera del quale venga definito il modo di essere concreto di ciascun ordinamento internazionale, dando ad esso anima universale. L’esperienza della guerra non è dissimile, in fondo, benché l’affermazione possa apparire a prima vista paradossale, da quella del trattato internazionale, di cui abbiamo lungamente parlato a proposito delle fonti del diritto internazionale. Come nel contratto, nella guerra si tende a stabilire una norma che atteggi la posizione dei soggetti nell’ambito delle loro concrete esperienze di vita secondo giustizia, cioè ancora in essa si svolge un processo che, invece di essere compiuto, come tipicamente nel diritto interno, da organi della collettività, i quali abbiano compito di definire storicamente ciò che è affermato giusto nella coscienza etica di tutti i soggetti, è rimesso allo stesso soggetto interessato, il quale perciò coopera con quello contrapposto, che, rappresentando di fronte ad esso l'alterità, garantisce l’obbiettiva ed universale giustizia della sua determinazione di valore. Si è già visto a proposito del trattato che questo immediato operare del singolo soggetto della collettività non esclude lo stabilirsi della solidarietà sociale, essenziale perché possa ritenersi costituito l’ordinamento, ma soltanto propone un modo tipico di tale determinazione solidale, la quale è stabilita dal basso invece che dall’alto, ad iniziativa del singolo invece che della collettività la quale operi attraverso suoi organi. Sicché, come già si avvertiva, nell’ordinamento internazionale è il singolo che dice la prima parola in ordine alla giustizia dei rapporti, la quale, però, può dirsi davvero tale, solo a patto che in essa convenga solidale tutta la collettività. Ed anche questa caratteristica si riscontra tipicamente nella guerra, che è dunque fatto normativo posto in essere dai singoli interessati, reciprocamente controllandosi, perché sia salva l’obbiettiva giustizia della norma da essi posta.</p><p class="paragraph" data-counter="222" id="p-222">Quello che è caratteristico invece della guerra, e ne costituisce poi tutto l’umano problema, è la forma di conflitto, di forza contrapposta a forza, in cui si esprime questa, che è tuttavia sempre cooperazione dei soggetti interessati allo scopo di creare tale giustizia obbiettiva nei loro rapporti, che in essa possano convenire tutti i soggetti della comunità internazionale. Questo caratteristico affidare alla forza delle armi il riconoscimento della comune verità, invece che al pacifico negoziato, nel quale, in ossequio alla universale verità che in ogni ordinamento si rivela, e perciò conducendo ogni ordinamento alla perfetta coerenza con sé stesso, si giunga a far convergere le posizioni antitetiche in un’armonia di giustizia, è tutto il mistero della guerra, il paradosso di questo porre la forza come criterio per definire la giustizia. Ma non è poi questo altro dal mistero del male e del dolore che son nella vita umana, la quale ne conosce immancabilmente la terribile esperienza. Perciò verità e bene sono conquista faticosa e di quando in quando, nell’esperienza sociale, al posto del mancato riconoscimento della verità e della giustizia, è necessario usare la forza, proprio per attuare questa suprema adeguazione della vita alla sua razionalità.</p><p class="paragraph" data-counter="223" id="p-223">Risulta però evidente da questo che esclusiva giustificazione della guerra, come processo storico di forza opposta alla forza, è la giustizia della causa al cui servizio la forza si ponga. Sicché, ben lungi dall'essere la guerra giustificata come estrinsecazione di fisica potenza dello Stato, la sua legittimità è fondata in modo esclusivo sulla giusta causa che con essa si serve. E c’è appena bisogno di rilevare come, in modo eguale che nel contratto, la obbiettiva verità che deve trionfare, è, e certo in modo parziale, in entrambe le parti in conflitto tra le quali la lotta stabilisce l’armonia salvando con questo mezzo paradossale quel tanto di giusto che è nelle posizioni di ciascuna. </p><p class="paragraph" data-counter="224" id="p-224">Allora s’intende bene come nella guerra sia immanente e continua l’esigenza di tener conto dell’altro, non solo in quanto in esso è certamente benché in modo unilaterale espressa, la stessa giustizia, per cui lo Stato si muove alla lotta, ma soprattutto perché, tendendo la guerra a determinare una posizione d’armonia fra soggetti di universale valore, essa non è meno sforzo compiuto per affermare la dignità vera dell’avversario, che non sia sanguinosa fatica accettata, per riaffermare contro l’ingiusta opposizione la propria sovranità come posizione di universale giustizia. Pertanto la guerra non è mai negazione dell’avversario, ma soltanto processo tendente a riaffermare questo nella sua vera dignità di ordinamento etico giuridico, è perciò dono fatto ad esso, in spirito di amore della realtà della vita, la verità. Dono fatto nella forma paradossale della lotta che impone il punto di vista della universale verità, e tuttavia dono perché all’altro dà in questa caratteristica operazione la vera vita, e del resto, per quanto si è avvertito sopra, non senza tener conto di quel tanto di verità che questo per sé abbia, e a sua volta tenti far valere con la forza, di cui pure esso faccia dono all’avversario, garantendo così il significato davvero universale della determinazione di giustizia, cui ciascuna delle parti in conflitto aspira a realizzare. È dunque la guerra cooperazione e amore.</p><p class="paragraph" data-counter="225" id="p-225">Tutto questo si esprime tipicamente, quando le ostilità siano state conchiuse e quella caratteristica normatività intrinseca del fatto della guerra, di cui si è parlato, tenda a esprimersi in termini precisi e, per così dire, a definirsi storicamente. Così appunto la guerra si conclude con un trattato di pace, il quale tipicamente rivela la essenziale unità della fonte contrattuale e bellica, di cui abbiamo parlato. Indubbiamente il trattato tien conto dello stato di fatto creato attraverso l’esperienza della guerra; indubbiamente quella creata attraverso il gioco delle libere forze in conflitto, è situazione fondamentale, di cui si tien conto nello stipulare il trattato di pace, ma non ha per sé valore decisivo. Vero è che le forme normali del pacifico negoziato, in cui, nell'incontro delle parti ricercanti la verità, questa venga spontaneamente rivelandosi nella sua propria universalità, riprendono qui il loro vigore, pur tenendo conto della sorte determinata delle armi. Certo è che, se alla situazione di giustizia, così come risulta definita dalla immanente normatività del fatto della guerra, entrambi i soggetti non aderiscono in libertà, che è la sola esperienza veramente etica, nella forma del trattato, la guerra ha smarrito il suo più profondo significato. Mentre, si noti, quando il trattato è stato stipulato, esso fa corpo, per così dire, con l'intera esperienza della guerra e ne viene esprimendo nel consenso che lo caratterizza, e nell'essere in esso esplicita la posizione di giustizia, la vera anima. Sia ben chiaro ancora una volta, come del resto si è osservato, sempre che ci siamo trovati di fronte a fenomeni di forza posta in essere per l’attuazione della giustizia, che la forza di per sé non ha significato decisivo, e, benché essa pretenda affermare storicamente la giustizia universale dei rapporti, non ha significato etico, finché il soggetto, il quale ne abbia subita l’operazione, non aderisca alla fisica posizione di giustizia in libertà. Ciò che appunto avviene qui nel trattato che conclude la guerra e ne rappresenta l’essenza di giustizia avente significato nella solidarietà che liberamente, ad opera di tutti gli interessati, si propone. Pertanto non è trattato, e per conseguenza la guerra non è con esso conclusa, il <em>Diktat<sup><a href="#curatornote-86" id="curatornote-ref-86">[86]</a></sup>,</em> il quale del trattato ha solo la forma esteriore e non la vera anima, che è il libero consenso alla verità universale che sia stata ritrovata dalle parti elevate nella loro vera umanità. Nel <em>Diktat</em> resta come avente significato definitivo lo stato di fatto creatosi dal gioco delle libere forze in contrasto, che invece, secondo [quanto] abbiamo visto, è solo un momento di cui tener conto, in quanto influenzi con particolare efficacia quel libero processo mediante il quale i belligeranti si elevino alla loro universalità e pongano nella forma del trattato la comune verità ritrovata. S’intende bene che il mancato aderire in libertà del soggetto soccombente nella vicenda bellica può avere diversissimo significato, a seconda che esso derivi da un capriccioso rifiutare in mala fede l’ossequio dovuto alla verità universale che si sia giunti a cogliere, o invece da una più alta istanza etica, per cui il soggetto rifiuti di riconoscere come giusta e universalmente valida la posizione nel rapporto che altri pretenda di imporgli sotto specie di universalità. Nel primo caso evidentemente, data la incoercibilità del soggetto libero, (e tale è lo Stato sovrano come la persona umana), la fisica posizione così stabilita non avrà significato etico, malgrado la sua obbiettiva giustizia, e dovrà ritenersi pertanto, nella sfera di esperienze corrispondenti allo Stato in questione, fallita la esperienza etica, o quanto meno non compiuta- mente realizzata per il mancato consenso del soggetto, senza del quale non si compie il destino morale dell’uomo e dello Stato. Nel secondo caso invece questo sdegnoso rifiutare il riconoscimento a quello che ha solo l’apparenza della giustizia sarà molla di progresso, lievito di nuova e più alta eticità che si svolga sia pure nell’aspra fatica sanguinosa di nuove guerre, che lo Stato, preoccupato delle sorti dell’universale, affronterà, pur nell’immenso sacrificio che esse costano, per il trionfo della giustizia. Il quale dobbiamo pensare immancabile e certamente, per quanto abbiamo sopra chiarito, nella forma non solo dello stabilirsi di una posizione nel rapporto che fisicamente vi corrisponde, ma anche nell’altra della libera adesione, che sola ne compie il valore etico.</p><p class="paragraph" data-counter="226" id="p-226">Naturalmente la norma così creata in questo complesso della guerra che ormai ci si rivela come svolgersi di forza e di giustizia, come fisica imposizione e liberale consenso, deve raccogliere intorno a sé la universale solidarietà dei soggetti che compongono la comunità internazionale. Ancora una volta questa è la prova decisiva della sua reale universalità; anzi propriamente, secondo quanto si è visto, la guerra è tutta protesa, proprio per essere fonte di diritto, a determinare tale necessaria solidarietà intorno alla norma da dare ad ogni esperienza concreta, fuori della quale non è ordinamento. Caratteristico è qui che operanti per creare la solidarietà non siano gli organi della collettività, ma gli stessi soggetti interessati. Ma che a determinare la norma di giustizia siano appunto questi, i quali dicono così la prima parola, non significa che la solidarietà manchi. Vuol dire ciò soltanto che la società, avendo fiducia nell'operare responsabile dei singoli, attende appunto che essi dicano la prima parola della giustizia, cui essa si predispone ad aderire solidalmente, solo che ne riscontri la effettiva universalità. Naturalmente, provato che la guerra è fonte di diritto, le cose per essa non cambiano, sicché l’armonia stabilita nel trattato, quand’essa si conclude, non ha soltanto il senso di impegnare il concorde volere dei soggetti già belligeranti, ma anche il richiamare in quel punto e di costituire con un determinato contenuto la necessaria solidarietà di tutti i soggetti della comunità internazionale.</p><p class="paragraph" data-counter="227" id="p-227">Malgrado tutto quello che abbiamo detto sin qui, malgrado l’inserimento, che veramente la trasfigura, della forza nella giustizia, la cui causa serve[,] nessuno vorrà contestare il problema umanissimo che la guerra in se stessa propone: nessuno vi sarà che non sia sensibile a questa che abbiamo chiamato paradossalità della guerra, alla sua anima di collaborazione, di unità, di amore che informa la lacerante vicenda del conflitto; al suo portare a contrastare gli Stati, proprio per comporli in rapporti di giustizia. Certo è che qui non è soltanto in gioco, come nella reazione contro l’illecito nell’ordinamento statuale, la forza usata, per realizzare giustizia, ma una forza variabile da Stato a Stato e certo non commisurata sempre alla giustizia della causa che deve difendere. Ha in comune cioè l’esperienza di forza della guerra con la sanzione nell’ambito dello Stato il principio della forza usata per far valere la giustizia, ma mentre nella sanzione dello Stato essa è commisurata alla giustizia, perché rappresenta il potere di tutti che vogliono l’universale contro la forza capricciosa di uno che vuole il particolare, nella guerra è la forza di uno che si oppone a quella dell’altro, senza essere necessariamente adeguata alla verità da stabilire, sicché in tanta parte la sorte dell’universale viene affidata a forze troppo deboli per farle prevalere storicamente. Questa è la crisi dell’ordinamento internazionale di cui abbiamo già parlato. Per questo in esso restiamo diffidenti e sospesi dinanzi all’uso della forza, nel dubbio che il suo prevalere, ben lungi dall’essere prova di una giustizia effettiva da sostenere, sia invece dura prepotenza che del suo prevalere di fatto si faccia ipocritamente strumento, per far passare come universale la causa che essa sostiene. Ma già a suo tempo abbiamo visto che la risoluzione della crisi, se non si vuole mentire la profonda natura dell’ordinamento internazionale, non è nella formazione di una forza internazionale che attui la giustizia obbiettiva dei rapporti, ma in un richiamo alla responsabilità etica degli Stati, cui questi non dovrebbero restare insensibili.</p><p class="paragraph" data-counter="228" id="p-228">In definitiva l’anima più profonda della guerra, il suo significato vero, il suo valore sono in questo suo immancabile protendersi vero l’armonia dei popoli che essa, nella forma provvisoria della lotta, dà opera a costruire. La sua verità non è nella rottura dell’unità che essa implica momentaneamente, ma proprio nell’unità cui essa serve con il terribile strumento della lotta. Per questo la guerra può essere grandissima e umanissima cosa; per il suo immancabile anelito verso l’unità e la giustizia, per il suo accettare ogni prova, e quella suprema del sangue, perché la giustizia sia, talché proprio nella guerra della verità universale si afferma il supremo valore, se proprio per realizzarla gli Stati, e cioè gli uomini che sono gli Stati, accettano tutte le prove e tutti i dolori. Questa attesa di una rivelazione della giustizia, che si paghi al prezzo del supremo dolore, che è in ognuno dei belligeranti, se è vero che nessuno possiede intera la verità, ma questa va sorgendo dal sacrificio di tutti, dall’amore di verità con cui tutti abbiamo combattuto, dall’esito del gioco delle libere forze sì, ma soprattutto dal consenso dato alla verità così rivelatasi, dà grandezza veramente umana alla vicenda della guerra. La quale si inserisce così senza disarmonie in quel processo di elevazione all’universale e di riduzione all’unità che è il senso della esperienza sociale fin qui studiata e che ha il suo culmine nella armonica solidarietà degli Stati, nell’ambito della comunità internazionale e, come vedremo tra poco, nella diversa e decisiva esperienza universale che è la <span about="https://w3id.org/moro/enoam/data/220002/v1/mention-2" class="mention organization" id="mention-2" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span></p><h2 class="title-2">Stato e <span about="https://w3id.org/moro/enoam/data/220002/v1/mention-3" class="mention organization" id="mention-3" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span></h2><p class="paragraph" data-counter="229" id="p-229">Siamo ora, al termine della nostra indagine circa i diversi ordinamenti giuridici ed i loro rapporti, dinanzi ad uno tra i più interessanti ed efficaci della nostra esperienza storica, la <span about="https://w3id.org/moro/enoam/data/220002/v1/mention-4" class="mention organization" id="mention-4" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, di fronte alla quale pure dobbiamo determinare la posizione dello Stato. La <span about="https://w3id.org/moro/enoam/data/220002/v1/mention-5" class="mention organization" id="mention-5" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> è anch’essa infatti un ordinamento giuridico, altra veramente caratteristica espressione dell’esperienza sociale eticamente ordinata. Di questo noi crediamo non si possa dubitare, sicché possiamo dare per risoluto, alla luce dei principi posti in linea generale, il problema che soprattutto affatica la scienza (che è andata facendosi sempre più sensibile all’esigenza di dare una definizione della giuridicità al di fuori delle strettoie della statualità rigidamente intesa), cioè di definire il significato giuridico dell’esperienza sociale della <span about="https://w3id.org/moro/enoam/data/220002/v1/mention-6" class="mention organization" id="mention-6" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>. Noi sappiamo infatti che non è questa o quella esperienza sociale, così e così conformata, che costituisce la giuridicità, ma ogni esperienza sociale proprio perché sociale, e perciò etica, e perciò eticamente ordinantesi, sicché essenzialmente giuridicità è legge di universale valore che vada conformando un’esperienza sociale ed incarnandosi, per così dire, in essa. Con ciò, in modo necessario e sufficiente, è dato un ordinamento giuridico del quale lo Stato non è affatto espressione unica, ma bensì una tra le tante, benché certo di importanza fondamentale. Perciò, non dubitiamo che la <span about="https://w3id.org/moro/enoam/data/220002/v1/mention-7" class="mention organization" id="mention-7" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> sia veramente ordinamento giuridico<sup><a href="#curatornote-87" id="curatornote-ref-87">[87]</a></sup>. Il solo suo essere data come solidarietà sociale storicamente operante intorno alla norma da dare ad una esperienza concreta, la pone come ordinamento di fronte ad altri ordinamenti ed in particolare allo Stato. Sicché quello che costituisce punto di arrivo per le indagini della dottrina, le quali giungono a riconoscere la natura giuridica dell’esperienza sociale della <span about="https://w3id.org/moro/enoam/data/220002/v1/mention-8" class="mention organization" id="mention-8" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, è per noi soltanto punto di partenza, in quanto, una volta così agevolmente determinata la natura etico giuridica della <span about="https://w3id.org/moro/enoam/data/220002/v1/mention-9" class="mention organization" id="mention-9" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, ne vanno con attenta indagine determinati i rapporti con quel caratteristico ordinamento giuridico che costituisce oggetto di questo Corso e cioè lo Stato.</p><p class="paragraph" data-counter="230" id="p-230">È evidente che preliminare alla determinazione di tali rapporti è intanto la individuazione di quelle storiche caratteristiche differenziali, le quali distinguono l’un ordinamento dall’altro pur in quella identità di natura ideale, la quale, come si è visto, da un lato consente l’essenziale definizione dell’ordinamento quale che e sia, poi, la concreta particolare natura storica, dall’altro fonda la necessità, essa pure ideale, di rapporti di coerenza dell’uno con l’altro. Già parlando dello Stato si ebbe modo di avvertire che a costituirlo entrano due momenti, l’uno assoluto, che corrisponde appunto all’universale principio etico ordinatore dell’esperienza umana, quale che ne sia la concreta struttura particolare, l’altro relativo, che ha riguardo appunto a questo modo di essere storicamente mutevole dell’esperienza sociale di cui quell’assoluto valore costituisce principio di ordine<sup><a href="#curatornote-88" id="curatornote-ref-88">[88]</a></sup>. Ed in tanto la ordina, in quanto in essa si incarna, prendendone quasi le forme ed aderendo in modo strettissimo alle storiche esigenze che il particolare propone e che deve l’universale soddisfare. Lo stesso va detto naturalmente per la <span about="https://w3id.org/moro/enoam/data/220002/v1/mention-10" class="mention organization" id="mention-10" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, ché, se ad intenderla è necessario coglierne quel momento assoluto che ne fa un ordinamento giuridico, l’intendimento poi non è certo completo e resta addirittura infecondo, se non lo si compie con questo essenziale chiarimento del suo momento particolare, di quell’inconfondibile conformarsi cioè dell’esperienza sociale che così si ordina e che davvero la distingue da ogni altro ordinamento; poiché il particolare nel quale l’universale viva, ha un significato decisivo, ed in esso appunto si incarna l’universale, la cui validità è certamente data <em>hic et nunc</em>, e cioè appunto nel particolare in cui esso propriamente si trova.</p><p class="paragraph" data-counter="231" id="p-231">Questa qualche indicazione che stiamo per dare per ragioni di opportunità sarà ripresa più innanzi, quando si tratterà dei rapporti tra Stato e <span about="https://w3id.org/moro/enoam/data/220002/v1/mention-11" class="mention organization" id="mention-11" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, per i quali è appena necessario avvertire come vengano naturalmente in rilievo elementi attinenti alla differenza dei due ordinamenti sotto il profilo della storica particolare natura di ciascuno, rapporti che sono condizionati sul piano ideale dalla identica natura etico giuridica dei due ordinamenti, ma assumono poi concreto significato in vista dello specifico modo di essere di ciascuno, il quale appunto impedisce che il tema dei rapporti si fissi in una vuota ed astratta identità di natura e ne fa invece un fatto di interferenza veramente ricco di significato storico.</p><p class="paragraph" data-counter="232" id="p-232">Sotto questo profilo e, come avvertivamo, soltanto accennando diremo che nella <span about="https://w3id.org/moro/enoam/data/220002/v1/mention-12" class="mention organization" id="mention-12" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> si ordina eticamente tutta intera la vita sociale, sicché essa si estende quanto la comunità internazionale e come questa rappresenta la più vasta, storicamente significante, realizzazione dell’idea della socialità, come rapporto indefinitamente estendentesi dell’uomo con l’uomo, in quanto a lui si presenti come fornito della stessa dignità e perciò portatore dello stesso principio etico che vale per il soggetto in considerazione. Di più va notata per la <span about="https://w3id.org/moro/enoam/data/220002/v1/mention-13" class="mention organization" id="mention-13" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> una particolare accentuazione del carattere, per così dire, indefinito di questa universale esperienza sociale dell’uomo, in quanto che essa, più vivamente ancora che non faccia la comunità internazionale, trascende i limiti angusti dello spazio e del tempo, per abbracciare, in un deciso superamento di ogni confine, il susseguirsi delle generazioni, le quali son sentite tutte presenti in questa esperienza sociale che è veramente una del tempo e al di là del tempo. In questo ordinamento infine si è per realizzare senza alcuna esclusione tutti i fini e ciò appunto, significativo riconoscimento, nella vita sociale e per la vita sociale. Va detto qui subito, benché sia, come vedremo tra poco, oggetto di dubbio, che nella <span about="https://w3id.org/moro/enoam/data/220002/v1/mention-14" class="mention organization" id="mention-14" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> l’uomo entra intero con tutti i caratteristici valori della sua vita che egli deve in questa esperienza unica, alla luce della suprema verità umana, pienamente svolgere. E non già solo nel senso in cui ciò è vero per ogni ordinamento etico-giuridico nel quale l’uomo, nella sua unitaria personalità, entra certamente intero, ma in un senso nuovo, poiché qui la totalità dei fini perseguiti, proprio in quanto totalità, è il fine dell’ordinamento della <span about="https://w3id.org/moro/enoam/data/220002/v1/mention-15" class="mention organization" id="mention-15" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, e cioè i fini particolari vengono in considerazione tutti nella luce della universale verità che esprimono e che li trasfigura. Sicché nella <span about="https://w3id.org/moro/enoam/data/220002/v1/mention-16" class="mention organization" id="mention-16" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> si fa esplicito quello che, a nostro avviso, è vero anche per lo Stato, ancorché in esso tale essenziale eticità dell’esperienza sociale che vi si ordina venga talvolta oscurata dal carattere politico, nel senso deteriore della parola, dell’attività esplicata da questo o da quello Stato storico. Proprio per essere Stato e <span about="https://w3id.org/moro/enoam/data/220002/v1/mention-17" class="mention organization" id="mention-17" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, tra le varie esperienze di ordinamenti, quelle universali, sia pure in senso diverso, in essi l’uomo entra, per realizzare compiutamente e senza esclusione alcuna tutto quello che è in lui valore umano, e certo nella forma particolare in cui l’universale si realizza. Il che è del resto perfettamente coerente con l’accennato carattere di storica universalità dello Stato e più della <span about="https://w3id.org/moro/enoam/data/220002/v1/mention-18" class="mention organization" id="mention-18" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, la cui veramente straordinaria comprensività postula, per avere significato, eguale universalità dei fini che in quell’ambiente debbono realizzarsi.</p><p class="paragraph" data-counter="233" id="p-233">Ciò non è veramente senza contestazione, perché non è infrequente che la <span about="https://w3id.org/moro/enoam/data/220002/v1/mention-19" class="mention organization" id="mention-19" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> sia rappresentata essa sola come realizzatrice dei supremi destini umani, e tale perciò che in essa soltanto l'uomo entri con il suo io più vero. Nel quale elemento propriamente andrebbe ritrovata la caratteristica tipica di questo ordinamento, orientato com’è in senso netto e deciso verso il perseguimento non già dei fini particolari, ma dell’ultimo comprensivo fine dell’uomo e cioè la piena conquista di se stesso in <span about="https://w3id.org/moro/enoam/data/220002/v1/mention-99" class="mention person" id="mention-99" property="dcterms:references" resource="https://w3id.org/moro/enoam/data/dio" typeof="deo:Reference">Dio</span>. Questa idea involge naturalmente una svalutazione dello Stato, la quale si ricollega alla originaria idea cristiana dello Stato come frutto del male e ordinato a rimuoverlo, realizzando un ordine meramente temporale che sia condizione pura e semplice per l’attuazione nel tempo dei supremi destini umani, che però lo Stato in sé non comprende ed al perseguimento dei quali non dà direttamente opera. Idea che, se pure certamente attenuata man mano nel progresso del pensiero filosofico-giuridico, è restata tuttavia sempre presente, e dando un tono a tutta l’esperienza storica dei rapporti fra Stato e <span about="https://w3id.org/moro/enoam/data/220002/v1/mention-20" class="mention organization" id="mention-20" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span><sup><a href="#curatornote-89" id="curatornote-ref-89">[89]</a></sup>. Alla stregua di questa concezione è posta un’altra ben netta linea di differenziazione tra Stato e <span about="https://w3id.org/moro/enoam/data/220002/v1/mention-21" class="mention organization" id="mention-21" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, in modo da distinguere ancor più decisamente, sotto il profilo di questa storica particolarità, che abbian detto essere estremamente rilevante, le esperienze sociali che a quei due ordinamenti fanno capo. Così lo Stato non è soltanto esperienza sociale più ristretta di quella universale della <span about="https://w3id.org/moro/enoam/data/220002/v1/mention-22" class="mention organization" id="mention-22" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, ma è da essa, per così dire, qualitativamente ed essenzialmente diversa con riguardo ai fini che le due istituzioni perseguono. Lo Stato appare perciò ordinato a quello che è temporale e mondano, la <span about="https://w3id.org/moro/enoam/data/220002/v1/mention-23" class="mention organization" id="mention-23" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> a quello che è ultra temporale ed attiene alla veramente essenziale esperienza divina dell’uomo; lo Stato guarda al tempo, la <span about="https://w3id.org/moro/enoam/data/220002/v1/mention-24" class="mention organization" id="mention-24" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> all’eternità; lo Stato guarda conseguentemente all’uomo nel tempo e perciò ai suoi interessi contingenti, la <span about="https://w3id.org/moro/enoam/data/220002/v1/mention-25" class="mention organization" id="mention-25" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> all’uomo al di là del tempo e perciò ai suoi supremi interessi umani.</p><p class="paragraph" data-counter="234" id="p-234">Paiono così nettamente distinte, contro ogni pericolosa possibilità di interferenza, le sfere di competenza delle due istituzioni in un tentativo di risolvere così l’immane problema dei rapporti fra esse. Senonché, almeno sotto quest’ultimo profilo, la possibilità d’interferenza non sembra esclusa ed anzi si propone viva e minacciosa per quella unitaria innegabile personalità umana, in cui, se pur si può distinguere, non si può certamente separare la mondanità temporale dal destino eterno.</p><p class="paragraph" data-counter="235" id="p-235">L’uomo resta qual’è, indiviso e indivisibile, e tale perciò che indice intero nelle due esperienze sociali, portando seco il pericoloso bagaglio dei fini che gli furono proposti e dell’opera svolta per realizzarli nell’ambito degli altri ordinamenti. Sicché, a parte le decisive considerazioni che stiamo per fare, è da notare come siano in tal modo accentuate pericolose possibilità di attrito, in quanto l’uomo è sottoposto a due normazioni, le quali, benché gerarchicamente ordinate, restano tuttavia fatalmente estranee l’una all’altra e perciò con possibilità di conflitto, e senza che sia comunque agevolata l’intesa di questi due mondi. Ma in realtà chi ben guardi troverà che la ragione già proposta della confluenza di quei fini nell’uomo unico e intero ha ben più profonda spiegazione che non sia quella della unitaria personalità di colui cui essi furono proposti. Troverà cioè che essi si compenetrano per se stessi e che uomo intero vuol dire unico destino e perciò unitaria e totalitaria considerazione dei fini particolari in quello supremo dell’uomo, il quale in sé, per così dire, assume tutti quelli particolari ai quali dà della sua luce. Vero è che non esiste un ordine puramente temporale, ma che nel tempo già si vive dell’eterno e se ne compie con ciò il supremo destino; vero è che il tempo non può essere inteso come condizione di fronte all’eterno, ma appunto nell’eterno si risolve che ne costituisce il significato. Perciò tra Stato e <span about="https://w3id.org/moro/enoam/data/220002/v1/mention-26" class="mention organization" id="mention-26" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> non c’è differenza come tra l’esperienza sociale fatta nel tempo e per il tempo, sia pure in vista dell’eternità, e quella fatta fuori del tempo nel quale invece necessariamente si realizza. Vero è che l’uomo è intero e persegue l’unico fine umano così nello Stato come nella <span about="https://w3id.org/moro/enoam/data/220002/v1/mention-27" class="mention organization" id="mention-27" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, sicché resta da spiegare appunto quale verità abbia questo suo incidere in esperienze diverse in ordine ai suoi fini essenziali sempre sussistenti, quali esigenze proponga la contemporanea operazione esercitata da diversi ordinamenti sullo stesso uomo e per lo stesso fine, quale funzione in definitiva assolva la <span about="https://w3id.org/moro/enoam/data/220002/v1/mention-28" class="mention organization" id="mention-28" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> di fronte allo Stato e come questa idea dia norma ai rapporti fra questi due diversi ordinamenti. Che è poi l’aspetto più interessante e vivo del tema che ora ci occupa.</p><p class="paragraph" data-counter="236" id="p-236">Per intendere bene quali siano questi rapporti e come debbano essere atteggiati, perché rispondano alla verità, occorre subito precisare, richiamando quanto si è avuto occasione di dire sopra, che non si tratta di rapporti tra ordinamenti posti sullo stesso piano, com’è fra gli Stati l’uno di fronte all’altro, ma bensì di rapporti tra ordinamenti posti su piani diversi, come quelli intercorrenti fra lo Stato e la comunità internazionale. Ma anche qui bisogna affrettarsi a dissipare un equivoco che dovrebbe del resto già risultare chiaro dalle osservazioni sul tema di questi ultimi rapporti. Quando si è avuto occasione di precisare che lo Stato di fronte alla comunità internazionale non sta come la parte distinta di fronte ad un tutto che resti ad essa estraneo, ma, per così dire, come parte che viva in sé l’esigenza ideale del tutto e l’esprima compiutamente nella sua particolarità. Per questo si è affermato allora - ed è osservazione da tenere anche oggi presente - che l’ordinamento interno, quando sia fatto coerente con quello internazionale, vale appunto come tale, si pone cioè con un’anima nuova, che è poi la sua più vera, della universalità compiutamente realizzata.</p><p class="paragraph" data-counter="237" id="p-237">Lo stesso va detto a proposito dei rapporti fra Stato e <span about="https://w3id.org/moro/enoam/data/220002/v1/mention-29" class="mention organization" id="mention-29" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> che troppo spesso si è abituati a considerare, lasciando in ombra la caratteristica universalità dell’esperienza sociale della <span about="https://w3id.org/moro/enoam/data/220002/v1/mention-30" class="mention organization" id="mention-30" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, come rapporto tra due ordinamenti interferenti per la funzione esercitata in modo più o meno coerente sulla stessa sostanza umana, e quindi limitatamente a quei settori dell’esperienza della <span about="https://w3id.org/moro/enoam/data/220002/v1/mention-31" class="mention organization" id="mention-31" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, su cui il singolo Stato, che viene in rapporto con essa, opera. Ed invece la <span about="https://w3id.org/moro/enoam/data/220002/v1/mention-32" class="mention organization" id="mention-32" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> si pone costantemente di fronte allo Stato con la sua veramente caratteristica universalità, nella quale soltanto assume piena luce la essenziale umanità dei fini che essa persegue, e che sono ad un tempo determinanti ed espressioni di quella universalità. Cioè di fronte allo Stato la <span about="https://w3id.org/moro/enoam/data/220002/v1/mention-33" class="mention organization" id="mention-33" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> è come una nuova interessantissima espressione storica di quella indefinita esperienza etica sociale dell’uomo, la quale trova in tutti gli ordinamenti, che comprendono l’intera esperienza umana concretamente data, una adeguata espressione storica. È evidente perciò che in tanto Stato e <span about="https://w3id.org/moro/enoam/data/220002/v1/mention-34" class="mention organization" id="mention-34" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> sono in rapporto, in quanto la <span about="https://w3id.org/moro/enoam/data/220002/v1/mention-35" class="mention organization" id="mention-35" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> persegue i suoi fini squisitamente etici in ordine <em>anche</em> a quel settore di esperienza sociale che il singolo Stato contempli, in esso appunto realizzando il suo ordine etico-giuridico. E saremmo tentati di dire che tale sfera di esperienza sua propria ciascuno Stato consideri in modo esclusivo, se non sapessimo invece che a quella realtà lo Stato guarda come particolare elemento di un più vasto ordine, fuori del quale è impensabile e nel quale dev’essere per la sua ideale esigenza inserita in modo coerente. Sicché quella particolare esperienza statuale è appunto una individuazione dell’universale valore umano che comprende in sé idealmente intero e l’ordinamento internazionale non è altro che la espressione completa dell’ordinamento interno nella sua necessaria anima universale, della esperienza sociale particolare ridotta sensibile alla connessione caratteristica con la totale società umana. Sicché in conclusione, o che si parta dalla <span about="https://w3id.org/moro/enoam/data/220002/v1/mention-36" class="mention organization" id="mention-36" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> e se ne scopra l’immanente riferimento al particolare Stato che essa comprende, o che si parta invece da quest’ultimo e se ne riveli la tendenza a prendere posizione di fronte all’esperienza universale della <span about="https://w3id.org/moro/enoam/data/220002/v1/mention-37" class="mention organization" id="mention-37" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, che non è poi altra che quella che la fa necessariamente coerente all’ordinamento internazionale, giungiamo poi sempre ad un punto nel quale il rapporto fra Stato e <span about="https://w3id.org/moro/enoam/data/220002/v1/mention-38" class="mention organization" id="mention-38" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> ci si rivela per nulla diverso tra quello Stato e comunità degli Stati. Un tale processo unico è lo elevarsi dello Stato a quella universalità che essenzialmente corrisponde alla sua vera anima e che lo conduce ad inquadrarsi in modo coerente nella esperienza storica che più compiutamente realizzi l’universale valore, l’ordinamento internazionale e, come ora possiamo aggiungere, la <span about="https://w3id.org/moro/enoam/data/220002/v1/mention-39" class="mention organization" id="mention-39" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>.</p><p class="paragraph" data-counter="238" id="p-238">Ammesso dunque, per quanto si è dimostrato nelle precedenti lezioni, che all’universale lo Stato debba necessariamente elevarsi per realizzare la sua vera natura e che perciò la sua esperienza internazionale sia immancabile e per se stessa giustificata, ammesso, per quello che si è detto or ora, lo stesso fondamentale significato nel suo rapporto con la <span about="https://w3id.org/moro/enoam/data/220002/v1/mention-40" class="mention organization" id="mention-40" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, presentato cioè nella sua identica linea di sviluppo il rapporto Stato-<span about="https://w3id.org/moro/enoam/data/220002/v1/mention-41" class="mention organization" id="mention-41" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> e quello Stato-Comunità internazionale, resta a vedere se i due processi debbono essere considerati paralleli e distinti, identificantisi o distinti con interferenza. È evidente essere questo il fondamentale problema di cui dobbiamo occuparci, che in sé pienamente comprende l’altro particolare dei rapporti fra Stato e <span about="https://w3id.org/moro/enoam/data/220002/v1/mention-42" class="mention organization" id="mention-42" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> isolatamente considerati, posto che di fronte alla <span about="https://w3id.org/moro/enoam/data/220002/v1/mention-43" class="mention organization" id="mention-43" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> nella sua caratteristica universalità lo Stato non possa essere in atteggiamento diverso da quello che assume di fronte alla comunità degli altri Stati e che perciò di fronte alla <span about="https://w3id.org/moro/enoam/data/220002/v1/mention-44" class="mention organization" id="mention-44" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> prenda posizione inserito com’è nella immancabile esperienza internazionale.</p><p class="paragraph" data-counter="239" id="p-239">Sicché il tema dei rapporti fra Stato e <span about="https://w3id.org/moro/enoam/data/220002/v1/mention-45" class="mention organization" id="mention-45" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> in sé involge l’altro più vasto dei rapporti tra il processo progressivo di riduzione a coerenza per cui il singolo si fa, tramite lo Stato, universale nella comunità internazionale e l’altro per cui esso attinge la stessa meta nello storicamente diverso ordinamento della <span about="https://w3id.org/moro/enoam/data/220002/v1/mention-46" class="mention organization" id="mention-46" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, nel quale in una diversa esperienza storica si celebra la stessa essenziale comunione di amore degli uomini che è propria della comunità internazionale.</p><p class="paragraph" data-counter="240" id="p-240">Il problema è quindi in termini brevi questo: quale validità abbia l’ordinamento della <span about="https://w3id.org/moro/enoam/data/220002/v1/mention-47" class="mention organization" id="mention-47" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> di fronte al processo per cui si passa dallo Stato alla comunità internazionale, come debbano atteggiarsi i rapporti fra un processo e l’altro, come si debba realizzare tra essi quella coerenza, che nasce dall’unitaria essenza dell’uomo e che condizione di quelli il valore positivo.</p><p class="paragraph" data-counter="241" id="p-241">Si è avvertito subito che è necessario superare nella considerazione di questa ricca e varia realtà di ordinamenti interferenti e cospiranti ad un medesimo fine ogni angusta e gretta visione, vorremmo dire, di un’economia da realizzare nelle energie spirituali spietate per attuare i supremi fini umani, mostrandosi pronti a riconoscere il valore di ogni esperienza che sia in questo senso veramente feconda, a prescindere dal fatto che altre esperienze pure contemporaneamente si svolgano per lo stesso fine. Qui non si fa questione di sufficienza dei mezzi adoperati, ma di ricchezza delle determinazioni di valore; una semplificazione di quelli è da ritenere contrastante alla verità, se questa impedisca di realizzarsi nelle forme ricche e varie che viene spontaneamente creando. Sia ben chiaro cioè che qui ogni amore di semplicità si risolve in impoverire la verità. Del resto questo principio domina tutta intera la materia dei diversi ordinamenti giuridici, i quali - e ciò dovrebbe essere ben chiaro - non obbediscono mai ad un gretto criterio di economia, ma sono tutti quanti espressione di tale ricca e varia realizzazione di verità, la quale non rinunzia, e non può rinunziare senza negarsi, alle vie molteplici e tutte cospiranti al medesimo fine, ond’essa va facendosi nella storia.</p><p class="paragraph" data-counter="242" id="p-242">Ciò fu detto a proposito dello Stato di fronte agli ordinamenti intrastatuali, della comunità internazionale di fronte agli Stati particolari e va riconfermato qui ancora in questa nuova ed interessante manifestazione delle vie molteplici e sapientemente tortuose onde si realizza l’unità dell’esperienza umana. In definitiva, perciò, al primo interrogativo noi rispondiamo affermando essere fondato l’autonomo significato della <span about="https://w3id.org/moro/enoam/data/220002/v1/mention-48" class="mention organization" id="mention-48" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> di fronte agli altri ordinamenti, benché essa tenda agli stessi fini che questi, per l’esigenza di riconoscere valide tutte le esperienze umane ordinatisi secondo un criterio etico-giuridico, ancorché quindi essa ripeta, per così dire, il processo per cui si realizza già in altre forme l’universale umano. In ciò è implicito il determinare il perché e il come dei rapporti tra Stato e <span about="https://w3id.org/moro/enoam/data/220002/v1/mention-49" class="mention organization" id="mention-49" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, che, come si avvertiva, si esaurisce nel rappresentare in diversa forma storica l’immanente problema di coerenza dello Stato all’universale esperienza umana. Sicché l’accordo ideale che pensiamo debba stabilirsi fra Stato e <span about="https://w3id.org/moro/enoam/data/220002/v1/mention-50" class="mention organization" id="mention-50" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> non è che aspetto particolare di quella ideale esigenza di coerenza da stabilire fra Stato e comunità umana totale, di cui la <span about="https://w3id.org/moro/enoam/data/220002/v1/mention-51" class="mention organization" id="mention-51" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> è nuova espressione storica. E ciò, naturalmente, prescindendo per ragioni di opportunità e perché quanto stiamo per dire ci trovi concordi da qualunque punto di vista si parta, dal carattere squisitamente soprannaturale dell’esperienza sociale della <span about="https://w3id.org/moro/enoam/data/220002/v1/mention-52" class="mention organization" id="mention-52" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> come quella che è essenzialmente dominata dalla concreta presenza storicamente operante di <span about="https://w3id.org/moro/enoam/data/220002/v1/mention-100" class="mention person" id="mention-100" property="dcterms:references" resource="https://w3id.org/moro/enoam/data/dio" typeof="deo:Reference">Dio</span>, ond’essa pone come la struttura base di ogni altra esperienza sociale. Dal nostro punto di vista, che guarda cioè alla <span about="https://w3id.org/moro/enoam/data/220002/v1/mention-53" class="mention organization" id="mention-53" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> per ragioni di opportunità nel suo solo, e tuttavia sempre travolgente, significato di esperienza storica, occorre ora determinare quel tanto di particolare che differenzia questo processo di realizzazione dell’universale dell’uomo che si compie nella <span about="https://w3id.org/moro/enoam/data/220002/v1/mention-54" class="mention organization" id="mention-54" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> di fronte all’altro che si svolge nello Stato e nella comunità internazionale, per fondare appunto l’autonoma validità dell’esperienza della <span about="https://w3id.org/moro/enoam/data/220002/v1/mention-55" class="mention organization" id="mention-55" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>. Bisognerà perciò richiamare quanto si è precisato in principio, impostando l’argomento, quando si definirono nettamente le caratteristiche tipiche della <span about="https://w3id.org/moro/enoam/data/220002/v1/mention-56" class="mention organization" id="mention-56" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> come ordinamento etico-giuridico universale per la realizzazione dell’essenziale umanità della vita<sup><a href="#curatornote-90" id="curatornote-ref-90">[90]</a></sup>.</p><p class="paragraph" data-counter="243" id="p-243">Si disse allora già essere la <span about="https://w3id.org/moro/enoam/data/220002/v1/mention-57" class="mention organization" id="mention-57" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> società squisitamente universale; ora lo si conferma, avvisando a quella cattolicità ad essa del tutto connaturale, per cui si presenta come comprensiva della totale esperienza umana, nessun settore escluso, sorpassando le angustie dello spazio e del tempo e in sé accogliendo le genti e il susseguirsi delle generazioni che non si spengono con il loro passare. Del tutto coerente a questa caratteristica è la essenziale unità di questa universale esperienza, che è data dal principio ordinatore etico-giuridico, in quanto esprime la legge armonizzatrice di verità della realtà tutta. Unità dunque data in funzione dell’unica verità posseduta e vissuta, per cui la <span about="https://w3id.org/moro/enoam/data/220002/v1/mention-58" class="mention organization" id="mention-58" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> è santa nella sua totale espressione per la verità che la domina e di cui è dispensatrice a tutti coloro che ne fanno parte, i quali perciò possono singolarmente non essere santi, e cioè perciò veramente uomini, mentre santo e umano davvero è il tutto di cui fan parte, e cioè l’ordinamento, in quanto appunto possiede questa verità unificatrice normativa di fronte ad ogni singolo, ch’esso perciò viene elevando al proprio universale valore. Rilievo questo non inutile, per intendere il significato della società e della legge come principio di unità che il tutto sovrano fa valere.</p><p class="paragraph" data-counter="244" id="p-244">Qualche osservazione è a questo punto necessaria, per intendere meglio il tema dei rapporti che stiamo studiando. Innanzi tutto con riguardo a questa universale esperienza che si unifica nella verità, com’è nell’essenza di tutta la vita sociale. Sia ben chiaro che nella <span about="https://w3id.org/moro/enoam/data/220002/v1/mention-59" class="mention organization" id="mention-59" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, ancora più accentuatamente forse che non avvenga nello Stato, l’unità non è a spese della differenziazione del particolare e che perciò la universalità dell’esperienza della <span about="https://w3id.org/moro/enoam/data/220002/v1/mention-60" class="mention organization" id="mention-60" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, ben lungi dall’essere massiccia e indifferenziata, è variamente organata [sic] negli ordinamenti particolari che sono tutti salvi in essa nella loro significante autonomia, ivi compreso lo Stato, il quale è nella <span about="https://w3id.org/moro/enoam/data/220002/v1/mention-61" class="mention organization" id="mention-61" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> sì, ma appunto come Stato, nettamente distinto e differenziato, che altrimenti non potremmo parlare di un rapporto fra essi.</p><p class="paragraph" data-counter="245" id="p-245">Vero è che nella <span about="https://w3id.org/moro/enoam/data/220002/v1/mention-62" class="mention organization" id="mention-62" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> è tutta intera l’esperienza umana così come è data nella ricchezza delle sue determinazioni particolari. E proprio per essere così rispettate le autonomie degli organismi particolari, di fronte ai quali, pur così autonomi, ha da essere fatta valere la esigenza dell’unità, questa si realizza caratteristicamente in libertà piena, con quella spontaneità caratteristica che sola corrisponde alle esigenze della vita etica. Ancor qui insomma è un processo di riduzione alla coerenza che si compie, al quale sono personalmente impegnati i singoli organismi, i quali, pur restando nella propria autonomia, devono inserirsi nella compiuta verità della totale esperienza della <span about="https://w3id.org/moro/enoam/data/220002/v1/mention-63" class="mention organization" id="mention-63" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, che è poi quella stessa di ciascun particolare. Processo quindi di riduzione alla coerenza nella verità, nel quale questa, che rappresenta l’essenziale indisponibile legge della vita umana, è veramente normativa. Questo è davvero il caratteristico punto differenziale della <span about="https://w3id.org/moro/enoam/data/220002/v1/mention-64" class="mention organization" id="mention-64" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> di fronte ad ogni altro ordinamento, l’essere cioè essa tutta protesa verso quello che è vero ed umano, il suo vivere di verità, il suo costante richiamarsi all’essenziale, dove il fine particolare non è già negato, ma posto in collegamento immediato con la sua profonda ed essenziale anima di vero, per il suo robusto promuovere l’umanità nella sua essenza ideale, lasciando magari da parte per un momento le sue contingenti manifestazioni che di quella verità vivono. In una parola quella essenziale santità della <span about="https://w3id.org/moro/enoam/data/220002/v1/mention-65" class="mention organization" id="mention-65" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> di cui si diceva e che è appunto la sua ragion d’essere particolare, il segno della insostituibile funzione che essa esercita nell’esperienza di attuazione della verità e dell’unità che è il senso della vita storica. N[é] c’è bisogno di fermarsi a considerare come proprio in questa verità tutta spiegata, in questo sdegnoso rifiuto di oscurarne anche un poco la splendida luce con la contaminazione del particolare è tutta la ragione di quella veramente inimitabile forza ideale che essa esercita nell’esperienza umana, riducendola ad unità nel vero e nel bene, salvo restando ogni particolare che tale efficace vocazione di verità rende agevolmente solidale con il tutto.</p><p class="paragraph" data-counter="246" id="p-246">Qual significato abbia allora l’essere lo Stato, oltreché nell’esperienza della comunità internazionale, anche in quella della <span about="https://w3id.org/moro/enoam/data/220002/v1/mention-66" class="mention organization" id="mention-66" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, non c’è bisogno di dire. È in fondo sempre la vocazione della verità universale e dell’unità che sollecita lo Stato nell’una e nell’altra, perché esso, conservandosi nella sua distinta autonomia, si faccia fino all’estremo coerente alla sua stessa natura ideale, ponendo l’universale verità di cui la totale esperienza umana in cui esso è inserito, <span about="https://w3id.org/moro/enoam/data/220002/v1/mention-67" class="mention organization" id="mention-67" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> e Comunità internazionale ed un tempo, è portatrice.</p><p class="paragraph" data-counter="247" id="p-247">Né c’è bisogno di dire come i due processi interferiscano, come l’esperienza internazionale dello Stato non sia estranea alla vita della <span about="https://w3id.org/moro/enoam/data/220002/v1/mention-68" class="mention organization" id="mention-68" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, come soprattutto la vita dello Stato nella <span about="https://w3id.org/moro/enoam/data/220002/v1/mention-69" class="mention organization" id="mention-69" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> sia veramente decisiva per la coerenza che esso ha da realizzare nell’ambito della comunità internazionale. Quest’ultimo punto è naturalmente, alla stregua di quel che si è andato fin qui sostenendo, il veramente decisivo. La <span about="https://w3id.org/moro/enoam/data/220002/v1/mention-70" class="mention organization" id="mention-70" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> ha davvero storicamente la funzione di agevolare con la sua vocazione straordinariamente efficace di unità il comporsi coerente dello Stato nell’ordine totale degli Stati, il suo farsi universale nel senso storicamente più compiuto, che si esprime, come abbiam visto, nel valere l’ordinamento interno, atteggiato in modo da essere compatibile con la contemporanea presenza degli altri Stati, quale ordinamento internazionale.</p><p class="paragraph" data-counter="248" id="p-248">Caratteristica espressione di un tale essere coerente dello Stato nella <span about="https://w3id.org/moro/enoam/data/220002/v1/mention-71" class="mention organization" id="mention-71" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, vorremmo dire, di questo suo atteggiarsi in modo tale da valere esso come <span about="https://w3id.org/moro/enoam/data/220002/v1/mention-72" class="mention organization" id="mention-72" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, nello stesso senso già visto a proposito dell’ordinamento internazionale, è il concordato, tipica fonte dell’ordinamento della <span about="https://w3id.org/moro/enoam/data/220002/v1/mention-73" class="mention organization" id="mention-73" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> in quanto comprensiva di esperienze statuali particolari e che rappresenta appunto la caratteristica presenza coerente dello Stato nell’ambito dell’ordinamento della <span about="https://w3id.org/moro/enoam/data/220002/v1/mention-74" class="mention organization" id="mention-74" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>. Fonte nel senso che si è avuto già altra volta occasione di precisare, come processo tipico onde si forma la solidarietà sociale necessaria a costituire un ordinamento, solidarietà che atteggia in concreto ogni elemento particolare componente il tutto, in tal modo che possa dirsi data in quel punto la solidarietà necessaria dell’ordinamento giuridico. Fonte cioè di quel diritto ecclesiastico che possiamo distinguere dal diritto canonico come quello che rappresenta la solidarietà costruita nella <span about="https://w3id.org/moro/enoam/data/220002/v1/mention-75" class="mention organization" id="mention-75" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> in ordine non ai singoli, ma agli Stati pensati, come elementi componenti di essa<sup><a href="#curatornote-91" id="curatornote-ref-91">[91]</a></sup>. In modo non dissimile dal trattato internazionale rappresenta il concordato il processo in forza del quale si concreta storicamente la norma della coerente espressione dei singoli Stati nell’ambito della <span about="https://w3id.org/moro/enoam/data/220002/v1/mention-76" class="mention organization" id="mention-76" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> e si atteggia ciascuno di essi in modo compatibile con le supreme esigenze di quella nella sua universalità<sup><a href="#curatornote-92" id="curatornote-ref-92">[92]</a></sup>. Mentre però nel trattato organo determinatore della norma è lo stesso soggetto interessato, che si fa a creare intorno alla propria volizione dell’universale tale solidarietà sociale che ne dimostri l’intrinseca giustizia con il controllo efficace della controparte, nel concordato sono insieme, in veramente caratteristica collaborazione, organi determinatori della norma il soggetto Stato e la collettività unitariamente considerata, nella quale il singolo si deve solidalmente inserire. Nella veramente caratteristica esperienza concordataria ci pare si realizzi davvero la sintesi delle tipiche fonti del diritto interno e di quello internazionale, in quanto in essa collaborano la collettività unitariamente considerata, com’è nel diritto dello Stato, e il singolo soggetto, lo Stato, come in modo esclusivo avviene nell’ordinamento internazionale. Dal che si intende come sia vana la disputa che tanto occupa la dottrina, in base cioè a quale ordinamento sia stipulato il concordato e nella quale si suol concludere che esso è posto da ciascuno dei contraenti come determinazione del proprio ordinamento<sup><a href="#curatornote-93" id="curatornote-ref-93">[93]</a></sup>. Perché è senza altro chiaro che esso rappresenta la concreta forma del costituirsi di quello che abbiamo detto in senso stretto diritto ecclesiastico ed è perciò insieme espressione dell’ordinamento generale che attraverso esso si vien componendo e quello particolare, statuale, il quale, restando fornito della sua validità e quindi nell’esercizio della stessa si viene spontaneamente componendo nell’universale, facendosi tutt’uno con esso, mentre diventa con ciò veramente se stesso.</p><p class="paragraph" data-counter="249" id="p-249">Sicché appare chiaro in definitiva che tipicamente il concordato rappresenta la realizzata caratteristica coerenza dello Stato nell’esperienza sociale della <span about="https://w3id.org/moro/enoam/data/220002/v1/mention-77" class="mention organization" id="mention-77" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span>, e tuttavia restando sempre lo Stato salvo nella sua autonomia, mentre esso è chiamato nell’esperienza universale a dire, accanto alla parola di quella, anche la propria ugualmente decisiva, realizzandosi così la suprema solidarietà umana nella <span about="https://w3id.org/moro/enoam/data/220002/v1/mention-78" class="mention organization" id="mention-78" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> con il libero apporto responsabile dei membri che ne fanno parte, e cioè gli ordinamenti giuridici statuali.</p><p class="paragraph" data-counter="250" id="p-250">Tale è la verità delle cose. Nessun conflitto fra Stato e <span about="https://w3id.org/moro/enoam/data/220002/v1/mention-79" class="mention organization" id="mention-79" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> è in astratto possibile; come per tutti gli ordinamenti giuridici, anche per questi unica è l’esperienza umana che viene in considerazione, unica la legge che ne costituisce principio di unità, unico perciò il fine da realizzare. Così la coerenza è la legge di questo rapporto ed idealmente essa è sempre data. Si tratta poi di stabilirla storicamente, ed è problema di grandissima portata e perpetuamente risorgente in modo non dissimile da quello della comunità internazionale. Problema perciò di comprensione, onde Stato e <span about="https://w3id.org/moro/enoam/data/220002/v1/mention-80" class="mention organization" id="mention-80" property="dcterms:references" resource="https://w3id.org/moro/enoam/data/chiesa" typeof="deo:Reference">Chiesa</span> intendano la loro natura ideale e l’esigenza di coerenza che ad essi si propone. Ancora una volta occorre aver fiducia nello Stato e nella decisiva esperienza dell’universale in cui esso si risolve, ancora una volta, e magari contro ogni esperienza negativa, occorre domandare allo Stato, se si vuole che esso compia la sua missione, che sappia elevarsi al di sopra di ogni meschina particolarità, volendo l’universale in una risposta di generosa accettazione a tutte le esigenze che ad esso quella diversa esperienza storica va proponendo. Ed è problema anche questo, occorre appena avvertirlo, di sensibilità e di responsabilità morale.</p><ol id="curatorNotes"><li about="https://w3id.org/moro/enoam/data/220002/v1/curatornote-1" class="" id="curatornote-1" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Nell’idea del diritto e dello Stato come espressioni e tappe della “vita etica” sembra riecheggiare, lo ha fatto notare Norberto Bobbio, il pensiero di Giuseppe Capograssi. (1889-1956). Per un esame critico dell’influenza capograssiana sull’itinerario moroteo, R. Moro, <em>La formazione giovanile di Aldo Moro</em>, in <em>Storia contemporanea</em>, 1983, 4-5, p. 923-926. <a href="#curatornote-ref-1">↑</a></li><li about="https://w3id.org/moro/enoam/data/220002/v1/curatornote-2" id="curatornote-2" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Come aveva scritto nel 1937 in un intervento su Azione Fucina dedicato all’Illecito giuridico, «di fronte a tutti i negatori dei rapporti strettissimi che intercorrono tra diritto e morale, noi affermiamo con la più grande nettezza essere il diritto niente altro che una obiettivazione della vita morale, negli aspetti di rilevanza sociale, allo scopo di rendere in atto, libera e garantita nei suoi sviluppi, la persona morale»; A. Moro, <em>L’illecito giuridico</em>, in <em>Azione Fucina</em>, 29 agosto 1937, p. 3. <a href="#curatornote-ref-2">↑</a></li><li about="https://w3id.org/moro/enoam/data/220002/v1/curatornote-3" id="curatornote-3" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Il passo sembra richiamare la riflessione di Giorgio Del Vecchio (1878-1970) sulla comune matrice etica di diritto e morale; per il filosofo del diritto bolognese, il diritto esprime l’etica oggettiva (e intersoggettiva), la morale quella soggettiva; G. Del Vecchio, <em>Etica, diritto e Stato</em>, in <em>Rivista Internazionale di Filosofia del Diritto</em>, 1934, pp. 726-768. <a href="#curatornote-ref-3">↑</a></li><li about="https://w3id.org/moro/enoam/data/220002/v1/curatornote-4" id="curatornote-4" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Pur in assenza di un esplicito richiamo, l’espressione sembra richiamare la riflessione di Capograssi sull’esperienza giuridica come spazio privilegiato in cui si svolge l’incontro dell’individuo con la verità (G. Capograssi, <em>Studi sull’esperienza giuridica</em>, Roma, Maglione, 1932).  <a href="#curatornote-ref-4">↑</a></li><li about="https://w3id.org/moro/enoam/data/220002/v1/curatornote-5" id="curatornote-5" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Fondato sul principio di separazione dei poteri e sulla sottomissione dei propri stessi organi al diritto, lo Stato liberale ha rappresentato la forma tipica dell’organizzazione politica dell’Ottocento europeo. In Italia la critica allo Stato liberale ha segnato il dibattito politico e dottrinale del primo dopoguerra e del ventennio fascista; la posizione critica di Moro riecheggia in questo senso un luogo argomentativo consolidato.   <a href="#curatornote-ref-5">↑</a></li><li about="https://w3id.org/moro/enoam/data/220002/v1/curatornote-6" id="curatornote-6" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Forma di stato fondata sul principio della dittatura del proletariato. Nella versione sovietica dello Stato socialista, il partito comunista detiene e organizza il potere, escludendo i partiti borghesi da ogni forma di partecipazione alla vita di governo. <a href="#curatornote-ref-6">↑</a></li><li about="https://w3id.org/moro/enoam/data/220002/v1/curatornote-7" id="curatornote-7" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Il tema sarà ripreso più avanti nel capitolo intitolato <em>Idea liberale e idea sociale dello Stato</em>. <a href="#curatornote-ref-7">↑</a></li><li about="https://w3id.org/moro/enoam/data/220002/v1/curatornote-8" id="curatornote-8" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Sembra un richiamo esplicito al passo evangelico «Beati quelli che hanno fame e sete della giustizia, perché saranno saziati» (Mt 5,6). <a href="#curatornote-ref-8">↑</a></li><li about="https://w3id.org/moro/enoam/data/220002/v1/curatornote-9" id="curatornote-9" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Moro richiama la distinzione di Kant (<em>Metafisica dei costumi</em>, 1797) tra il diritto dei giuristi, che risponde alla domanda “qual è la legge?”, e quello dei filosofi, che risponde alla domanda “cos’è il diritto? Cos’è giusto?”. <a href="#curatornote-ref-9">↑</a></li><li about="https://w3id.org/moro/enoam/data/220002/v1/curatornote-10" id="curatornote-10" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> La suddivisione richiama quella utilizzata da Giorgio Del Vecchio (1878-1970) in apertura delle sue <em>Lezioni di Filosofia del diritto</em> (1936), all’epoca il testo di riferimento della disciplina: «La Filosofia del diritto comprende adunque varie ricerche (logica, fenomenologica e deontologica), e si può definire così: “La Filosofia del diritto è la disciplina che definisce il diritto nella sua universalità logica, ricerca le origini e i caratteri generali del suo svolgimento storico, e lo valuta secondo l’ideale della giustizia desunto dalla pura ragione”»; G. Del Vecchio, <em>Lezioni di Filosofia del diritto</em>, Roma, Rivista internazionale di filosofia del diritto, 1936, pp. 2-4. <a href="#curatornote-ref-10">↑</a></li><li about="https://w3id.org/moro/enoam/data/220002/v1/curatornote-11" id="curatornote-11" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> L’abolizione della schiavitù fu l’esito dell’azione articolata di più soggetti. Da Clemente I a Gregorio XVI molti papi si espressero contro la schiavitù, ma fino alla prima metà del XIX secolo essa fu in certa misura tollerata all’interno dello Stato Pontificio. Un ruolo importante nel sostegno all’abolizionismo a livello internazionale lo ebbero in particolare le Chiese protestanti. <a href="#curatornote-ref-11">↑</a></li><li about="https://w3id.org/moro/enoam/data/220002/v1/curatornote-12" id="curatornote-12" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Il riferimento è all’imperativo categorico, principio cardine della filosofia morale indagata da Immanuel Kant (1724-1804) nella <em>Fondazione della metafisica dei costumi</em> (1785). <a href="#curatornote-ref-12">↑</a></li><li about="https://w3id.org/moro/enoam/data/220002/v1/curatornote-13" id="curatornote-13" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Dottrine morali di stampo edonistico si sono sviluppate in particolare nella Grecia antica (Aristippo, Epicuro) e hanno individuato nella ricerca del piacere il fine stesso dell’azione umana. Una ripresa di istante utilitariste si ebbe nell’Europa del XIX secolo da parte degli utilitaristi inglesi (Jeremy Bentham, John Stuart Mill e Henry Sidgwick), i quali legavano il principio morale al perseguimento della felicità (utilità), ritenendo giusto il comportamento capace di condurvi.  <a href="#curatornote-ref-13">↑</a></li><li about="https://w3id.org/moro/enoam/data/220002/v1/curatornote-14" id="curatornote-14" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Si veda il capitolo <em>Idea liberale e idea sociale dello Stato.</em> <a href="#curatornote-ref-14">↑</a></li><li about="https://w3id.org/moro/enoam/data/220002/v1/curatornote-15" id="curatornote-15" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Si veda il capitolo <em>La pluralità degli ordinamenti giuridici</em>. <a href="#curatornote-ref-15">↑</a></li><li about="https://w3id.org/moro/enoam/data/220002/v1/curatornote-16" id="curatornote-16" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Secondo la teoria aristotelica espressa nell’<em>Etica Nicomachea</em> (lib. IX, cap. 9) e nella <em>Politica </em>(lib. I, cap. 2), la società non sarebbe il frutto di una scelta arbitraria o di una “convenzione” tra gli uomini, ma costituirebbe il riflesso della naturale socievolezza umana.  <a href="#curatornote-ref-16">↑</a></li><li about="https://w3id.org/moro/enoam/data/220002/v1/curatornote-17" id="curatornote-17" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Dalla classicità (Trasimaco, Protagora) alla piena età moderna (Hobbes, Locke, Rousseau), le teorie contrattualiste hanno conosciuto un lungo sviluppo nella storia del pensiero. Alla base della teoria del contratto sociale vi è l’idea di un superamento delle condizioni instabili che segnano lo stato di natura, attraverso un patto tra individui che segna la nascita della società e dell’ordine politico. <a href="#curatornote-ref-17">↑</a></li><li about="https://w3id.org/moro/enoam/data/220002/v1/curatornote-18" id="curatornote-18" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> La tesi della irriducibile socialità del diritto e del nesso tra eticità e giuridicità era condivisa in quegli anni dalla riflessione filosofico-giuridica di stampo neotomista espressa, in particolare, dagli ambienti intellettuali milanesi. In Moro, però, l’elemento centrale rimanda alla questione della “vita”, rivelando un approccio peculiare alla costruzione del problema filosofico su cui si fondano lo Stato e il diritto.    <a href="#curatornote-ref-18">↑</a></li><li about="https://w3id.org/moro/enoam/data/220002/v1/curatornote-19" id="curatornote-19" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> È il punto di vista espresso dalle teorie di stampo liberale. <a href="#curatornote-ref-19">↑</a></li><li about="https://w3id.org/moro/enoam/data/220002/v1/curatornote-20" id="curatornote-20" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Ne è un esempio la visione materialista e meccanicista alla base della filosofia civile e morale di Thomas Hobbes (<em>De Cive</em>, 1642; <em>De Homine</em>, 1658), la quale esprime una concezione artificiale dell’ordine sociale e nega un ancoraggio universale all’etica, attribuendo un valore puramente soggettivo ai principi del bene e male. Un altro esempio di impostazione materialista meccanicista è quella proposta dalla teoria giuridica di Jeremy Bentham.  <a href="#curatornote-ref-20">↑</a></li><li about="https://w3id.org/moro/enoam/data/220002/v1/curatornote-21" id="curatornote-21" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> In ambito filosofico-giuridico sono numerose le teorie riconducibili all’organicismo, fondato sul valore dell’unità organica come elemento superiore rispetto ai singoli e sensibile a una lettura dei fenomeni sociali per analogia con l’organismo vivente. Dall’idealismo hegeliano a quello gentiliano, dalla teoria comunitaria di Otto von Gierke alla prospettiva organicista maturata in seno alla cultura cattolica otto-novecentesca, l’idea di una società in cui l’organismo-istituzione precede ed è anteposta all’individuo ha conosciuto varie declinazioni. <a href="#curatornote-ref-21">↑</a></li><li about="https://w3id.org/moro/enoam/data/220002/v1/curatornote-22" id="curatornote-22" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Uno dei primi orientamenti della psichiatria ottocentesca guardava all’interpretazione in senso organicistico della patologia mentale, la quale veniva considerata il risultato di fattori organici, anatomici o fisiologici. È il caso delle teorie lombrosiane o della neurofisiopatologia di Emil Kraepelin. <a href="#curatornote-ref-22">↑</a></li><li about="https://w3id.org/moro/enoam/data/220002/v1/curatornote-23" id="curatornote-23" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Come affermato da Tommaso d’Aquino in <em>De regimine principum</em>, 1, I, c. XIII.  <a href="#curatornote-ref-23">↑</a></li><li about="https://w3id.org/moro/enoam/data/220002/v1/curatornote-24" id="curatornote-24" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Da un passaggio di Agostino (<em>De vera religione</em>, XXXIX, 72). Si era espresso in quei termini Arnaldo Volpicelli (1892-1968) in occasione di una vivace polemica del 1930 con Hans Kelsen (1881-1973) a partire dai suoi scritti su democrazia e parlamentarismo: «La società è in <em>interiore homine</em> : le relazioni tra individui che la compongono, cadono nello spazio e trascendono gli stessi individui in quanto essi s'intendano, o si presumano, come meri enti spaziali, oggetti e non soggetti»; A. Volpicelli, <em>Dalla democrazia al corporativismo</em>, in H. Kelsen, <em>Lineamenti di una teoria generale dello Stato e altri scritti</em>, Roma, Anonima Romana, 1932, p. 8. Sulla società come realtà <em>in interiore homine</em> sarebbe intervenuto nell’estate del 1943 anche Giovanni Gentile (1875-1944), si veda il capitolo IV (<em>Società trascendentale o società in</em> Interiore Homine) di G. Gentile, <em>Genesi e struttura della società. Saggio di filosofia pratica</em>, Firenze, Sansoni, 1945, p. 33 ss. <a href="#curatornote-ref-24">↑</a></li><li about="https://w3id.org/moro/enoam/data/220002/v1/curatornote-25" id="curatornote-25" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Sulla «forza normativa del fatto» si era espresso in termini diversi Georg Jellinek (1851-1911) nella sua <em>Allgemeine Staatslehre</em>; G. Jellinek, <em>La dottrina generale dello Stato</em>, Milano, Società Editrice Libraria, 1921, p. 518. Sulla questione del rapporto tra fatto e diritto era intervenuto a metà degli anni Trenta Widar Cesarini Sforza (1886-1965) postulando la loro separazione; W. Cesarini Sforza, <em>Ex facto ius oritur</em>, in «Studi filosofico-giuridici dedicati a Giorgio del Vecchio», Modena, 1934, pp. 87 ss . <a href="#curatornote-ref-25">↑</a></li><li about="https://w3id.org/moro/enoam/data/220002/v1/curatornote-26" id="curatornote-26" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Moro liquida con ciò l’intera tradizione liberale; si pensi, per fare un solo esempio, alle posizioni di Vittorio Emanuele Orlando (1860-1952), figura cardine della giuspubblicistica italiana otto-novecentesca, rispetto all’impossibilità di considerare la società «un organismo giuridico», o di rinvenire «contenuto giuridico» nei singoli rapporti sociali (V.E. Orlando, <em>Principii di diritto amministrativo</em>, Firenze, Barbera, 1892, p. 275). <a href="#curatornote-ref-26">↑</a></li><li about="https://w3id.org/moro/enoam/data/220002/v1/curatornote-27" id="curatornote-27" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Un’evoluzione dell’impostazione giuspositivista aveva condotto nei primi anni Trenta alla proposta kelseniana di una netta separazione tra dimensione morale e orizzonte giuridico; H. Kelsen, <em>Reine Rechtslehre</em>, Wien, Deuticke, 1934 (la traduzione italiana apparve nel 1951, ma già nel 1933 alcune parti erano state tradotte in italiano da Renato Treves, Id. <em>La dottrina pura del diritto: metodo e concetti fondamentali</em>, Modena, Società tipografica modenese, 1933). <a href="#curatornote-ref-27">↑</a></li><li about="https://w3id.org/moro/enoam/data/220002/v1/curatornote-28" id="curatornote-28" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Si veda, sul punto, A. Moro, <em>L'illecito giuridico</em>, in «Azione fucina», XI, 1937, n. 28, 29 agosto, p. 3; Id., <em>Diritto</em>, in «Azione fucina», XI, 1937, n. 29-30, 19 settembre-3 ottobre, p. 2, compresi nella presente edizione. <a href="#curatornote-ref-28">↑</a></li><li about="https://w3id.org/moro/enoam/data/220002/v1/curatornote-29" id="curatornote-29" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Una prima accezione di “Stato universale” è quella promossa in seno alla teoria dello “Stato etico” proposta dall’idealismo e fatta propria dalla dottrina fascista. Di “Stato universale” aveva iniziato a parlare anche Kelsen (<em>Das Problem der Souveränität und die Theorie des Völkerrechts. Beitrag zu einer Reinen Rechstlehre</em>, 1920), ma nell’ottica di uno Stato mondiale inteso come “comunità giuridica universale” finalizzata al superamento delle singole comunità statali nazionali.  <a href="#curatornote-ref-29">↑</a></li><li about="https://w3id.org/moro/enoam/data/220002/v1/curatornote-30" id="curatornote-30" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Riguardo al diritto naturale Moro aveva mostrato fin dai primi scritti giovanili posizioni personali, in parte difformi dal giusnaturalismo neoscolastico dell’influente dottrina giuridica cattolica di area milanese. Come esplicitamente ricordato in un intervento ad un convegno fucino tenutosi a Benevento nella primavera del 1938, in cui all’«equivocità dell’espressione diritto naturale» preferiva «parlare di una derivazione etica del diritto, per cui la legge morale universale sarebbe la radice da cui remotamente deriva il diritto naturale e quello positivo» (sul punto R. Moro, <em>La formazione giovanile di Aldo Moro</em>, in <em>Storia contemporanea</em>, 1983, 4-5, pp. 803-969, p. 917). <a href="#curatornote-ref-30">↑</a></li><li about="https://w3id.org/moro/enoam/data/220002/v1/curatornote-31" id="curatornote-31" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Per Giorgio Del Vecchio, che muove da un giusnaturalismo di stampo neokantiano e approderà a posizioni prossime al neotomismo, la società è «un dato della natura, determinato dalla necessità che l’uomo ha dei suoi simili», mentre lo Stato rappresenta «l’espressione potestativa della società», ossia la società organizzata giuridicamente. Cfr. G. Del Vecchio, <em>Lezioni di filosofia del diritto</em>, Città di Castello, Leonardo da Vinci, 1930, pp. 252 ss. <a href="#curatornote-ref-31">↑</a></li><li about="https://w3id.org/moro/enoam/data/220002/v1/curatornote-32" id="curatornote-32" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Di altro avviso Felice Battaglia (1902-1977), il quale nella voce <em>Nazione</em> redatta nel 1934 per l’<em>Enciclopedia</em> <em>Italiana</em> scriveva: «Se la nazione crea lo Stato, lo Stato crea la nazione».    <a href="#curatornote-ref-32">↑</a></li><li about="https://w3id.org/moro/enoam/data/220002/v1/curatornote-33" id="curatornote-33" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> È la tesi proposta dalla dottrina tedesca di fine Ottocento, rappresentata in forma compiuta dalla cosiddetta <em>Drei Elemente Lehre</em> avanzata nella <em>Staatslehre</em> di Jellinek, tradotta in Italia nel 1921 per mano di Vittorio Emanuele Orlando; cfr. G. Jellinek, <em>Allgemeine Staatslehre</em>, Bd. 1, Berlin, 1900, pp. 381–420. <a href="#curatornote-ref-33">↑</a></li><li about="https://w3id.org/moro/enoam/data/220002/v1/curatornote-34" id="curatornote-34" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> A lungo la teoria di riferimento era stata quella messa a punto da Vittorio Emanuele Orlando, per il quale la sovranità definiva «l’affermarsi dello Stato come giuridica persona, e quindi la fonte della sua generale capacità di diritto»; «la sovranità […] comprende tutti i diritti pubblici o, con espressione sintetica, essa stessa è il diritto dello Stato»; V.E. Orlando, <em>Principi di diritto costituzionale</em>, Firenze, Barbera, 1889, p. 59.  <a href="#curatornote-ref-34">↑</a></li><li about="https://w3id.org/moro/enoam/data/220002/v1/curatornote-35" id="curatornote-35" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Secondo una delle classiche espressioni attribuite alla sovranità dai suoi teorici moderni, di una visione potestativa della sovranità, intesa appunto come potere supremo e autodeterminato proprio dello Stato (la <em>summa potestas</em> richiamata da Jean Bodin nei <em>Six livres de la Republic</em>, 1576). <a href="#curatornote-ref-35">↑</a></li><li about="https://w3id.org/moro/enoam/data/220002/v1/curatornote-36" id="curatornote-36" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Fin dalla riflessione di Carl Friedrich von Gerber (1823-1891) e Paul Laband (1838-1918), la dottrina giuridica tedesca rinvenne nella «capacità dello Stato di realizzarsi pienamente come soggetto giuridico» una delle caratteristiche peculiari del moderno Stato di diritto. Attraverso la mediazione di Vittorio Emanuele Orlando, la teoria della personalità giuridica dello Stato entrò nel circuito della scienza giuridica italiana. Lo Stato fu così inteso come «un organismo morale concepito come persona» e la sovranità come la funzione che permetteva «l’affermarsi dello Stato come giuridica persona, e quindi la fonte della sua generale capacità di diritto» (V.E. Orlando, <em>Principii di diritto costituzionale</em>, Firenze, Barbera, 1917, p. 58-59). Il tema della personalità giuridica dello Stato continuerà ad essere centrale negli sviluppi della dottrina giuridica nazionale anche negli anni a venire, pur conoscendo declinazioni di volta in volta differenti. Da Santi Romano (<em>Principii di diritto amministrativo</em>, 1901) a Oreste Ranelletti (<em>Principii di diritto amministrativo</em>, 1912), la questione fu discussa e rimodellata lungo linee interpretative in parte nuove, che accompagnarono il dibattito anche negli anni del primo dopoguerra e dell’instaurazione del regime fascista. Tra i contributi più interessanti messi a punto dalla dottrina italiana degli anni Trenta va senz’altro ricordato il tentativo promosso da Costantino Mortati (<em>La costituzione in senso materiale</em>, 1940) di rivedere la scienza dello Stato-persona alla luce di una nuova dottrina della costituzione.    <a href="#curatornote-ref-36">↑</a></li><li about="https://w3id.org/moro/enoam/data/220002/v1/curatornote-37" id="curatornote-37" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Moro non si riferisce qui all’ordinamento corporativo fascista, ormai prossimo alla dismissione, ma alla corporazione come sottocategoria delle persone giuridiche. <a href="#curatornote-ref-37">↑</a></li><li about="https://w3id.org/moro/enoam/data/220002/v1/curatornote-38" id="curatornote-38" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Georg Jellinek (1851-1911), giurista tedesco, autore di lavori di capitale importanza per la dottrina generale dello Stato otto-novecentesca . <a href="#curatornote-ref-38">↑</a></li><li about="https://w3id.org/moro/enoam/data/220002/v1/curatornote-39" id="curatornote-39" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Uno degli elementi cardine della <em>Allgemeine Staatslehre</em> di Jellinek riguarda proprio la <em>Selbstbindungslehre</em>, dedicata al principio di auto-obbligazione della volontà dello Stato, il quale troverebbe un limite nella propria stessa legge. Per Jellinek lo Stato sovrano non può subire limiti giuridici da parte di un’autorità superiore, perché ciò comporterebbe un parziale trasferimento della propria sovranità; per questa ragione i limiti posti allo Stato sono il frutto di regole che lo Stato impone a se stesso (G. Jellinek, <em>Allgemeine Staatslehre</em>, III ed., Berlin, Springer, 1921, pp. 367-371).  <a href="#curatornote-ref-39">↑</a></li><li about="https://w3id.org/moro/enoam/data/220002/v1/curatornote-40" id="curatornote-40" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Riguardo alle «dottrine intorno allo scopo dello Stato» scriveva Jellinek nella sua <em>Allgemeine Staatslehre</em>: «Per lungo tempo, esse costituirono il centro delle discussioni nella scienza dello Stato, specie nella prima metà del secolo XIX, quando si affermò persino che tutta quanta la conoscenza dello Stato dipende dalla esatta conoscenza dei suoi scopi. Però, nei tempi più recenti, il problema circa lo scopo dello Stato non lo si è più di per se stesso studiato o lo si è completamente ignorato o infine lo si è dichiarato ozioso, e perciò neppure più da proporsi»; G. Jellinek, <em>La dottrina generale dello Stato</em>, Milano, Società Editrice Libraria, 1921, p. 445. <a href="#curatornote-ref-40">↑</a></li><li about="https://w3id.org/moro/enoam/data/220002/v1/curatornote-41" id="curatornote-41" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Nel frequente ricorso di Moro al tema della solidarietà traspare una certa vicinanza alle visioni solidaristiche dell’ordinamento giuridico. A cavallo tra Otto e Novecento il tema della solidarietà era divenuto il concetto guida di molti progetti dottrinali di riformulazione dell’ordine politico-sociale, in particolare in ambito francese con Léon Bourgeois (1851-1925) e Pierre Leroux (1797-1871). La stessa scienza giuridica tedesca sperimentava nuove forme di «diritto sociale» e di «diritto amministrativo sociale», che trovavano nelle teorie di Georg Beseler (1809-1888) e nella <em>Genossenschaftslehre</em> dell’allievo Otto von Gierke (1841-1921) i propri modelli ideali di riferimento. In ambito cattolico ebbe una significativa influenza il solidarismo tomista di Heinrich Pesch (1854-1926), dalle cui costole presero le mosse i percorsi dottrinari di Oswald von Nell-Breuning (1890-1991) e Gustav Gundlach (1892-1963), che porteranno alla redazione della <em>Quadragesimo anno</em>. Tra le due guerre il principio della naturale socialità delle persone e della necessità di un loro perfezionamento mediante una reciproca solidarietà spirituale fu ripreso da varie anime della cultura cattolica, ma senza offrire alla dottrina solidaristica una conformazione definita dal punto di vista filosofico-giuridico. <a href="#curatornote-ref-41">↑</a></li><li about="https://w3id.org/moro/enoam/data/220002/v1/curatornote-42" id="curatornote-42" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Sul tema si era ampiamente espresso a inizio secolo Santi Romano, in un contributo dedicato ai limiti della funzione legislativa che si apriva così: «È noto il modo nel quale è stata comunemente posta e risoluta la questione se, per diritto italiano, la funzione legislativa sia vincolata da limiti giuridici. Due - principalmente, anzi quasi esclusivamente - sono stati i punti di vista da cui si è creduto di poter condurre ed esaurire l’esame del grave problema: la modificabilità, per mezzo degli organi legislativi ordinari, dello Statuto, e l’incompetenza dei giudici a sindacare gli atti che presentano, regolarmente osservate, le forme esteriori delle leggi. Fermati questi due principi, specialmente il secondo, se ne è tratto, come un semplice corollario, l’altro dell’assoluta libertà, almeno nel campo valutabile dal diritto, dell’attività statuale diretta alla legislazione»; S. Romano, <em>Osservazioni preliminari per un a teoria sui limiti della funzione legislativa nel diritto italiano</em>, in <em>Archivio del Diritto Pubblico e dell’Amministrazione Italiano</em>, 1902, 4, pp. 1-31. <a href="#curatornote-ref-42">↑</a></li><li about="https://w3id.org/moro/enoam/data/220002/v1/curatornote-43" id="curatornote-43" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Si tratta di temi affrontati da Moro nelle sue prime opere penalistiche, in particolare ne <em>La capacità giuridica penale </em>(1939) e <em>La subiettivazione della norma penale </em>(1942). Tra gli autori impegnati in quegli anni a riflettere sul processo di subiettivazione delle norme in ambito penale vanno ricordati F. Carnelutti, <em>Teoria generale del reato, </em>Padova, Cedam, 1933; V. Manzini, <em>Trattato di diritto penale, </em>vol. I, Torino, UTET, 1942; G. Vassalli, <em>La potestà punitiva, </em>Torino UTET, 1942; L. Scarano, <em>I rapporti di diritto penale, </em>Milano, Giuffè, 1942; A. Regina, <em>La tutela penale degli interessi privati, </em>Bari, Macrì, 1942. <a href="#curatornote-ref-43">↑</a></li><li about="https://w3id.org/moro/enoam/data/220002/v1/curatornote-44" id="curatornote-44" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> In dottrina si distinguono tradizionalmente tre tipi di sentenza: dichiarativa (si limita ad accertare la realtà giuridica senza modificarla); costitutiva (crea, modifica o estingue una situazione giuridica); di condanna (impone alla parte di tenere un determinato comportamento). <a href="#curatornote-ref-44">↑</a></li><li about="https://w3id.org/moro/enoam/data/220002/v1/curatornote-45" id="curatornote-45" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Gv 14, 6; «Io sono la Via, la Verità e la Vita. Nessuno viene al Padre se non per mezzo di me». <a href="#curatornote-ref-45">↑</a></li><li about="https://w3id.org/moro/enoam/data/220002/v1/curatornote-46" id="curatornote-46" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Inteso come “individuo”. <a href="#curatornote-ref-46">↑</a></li><li about="https://w3id.org/moro/enoam/data/220002/v1/curatornote-47" id="curatornote-47" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Inteso come “membro di una comunità”. <a href="#curatornote-ref-47">↑</a></li><li about="https://w3id.org/moro/enoam/data/220002/v1/curatornote-48" id="curatornote-48" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Da Giovanni Gentile (<em>I fondamenti della filosofia del diritto</em>, 1916) a Ugo Redanò (<em>Lo Stato etico</em>, 1927), da Felice Battaglia (<em>Stato etico e ideologia politica della destra</em>, 1929) ad Arnaldo Volpicelli (<em>Stato corporativo e Stato etico</em>, 1930) e Sergio Panunzio (<em>Teoria generale dello Stato fascista</em>, 1939), la riflessione sul fondamento etico dello Stato ha conosciuto tra le due guerre declinazioni molto differenti. Moro propone una lettura peculiare dello Stato etico, lontana dalle coloriture tipiche dell’idealismo assoluto e sensibile a un’interpretazione in chiave «spiritualistica» del rapporto tra individuo, società e Stato (N. Bobbio, <em>Diritto e Stato nell’opera giovanile di Aldo Moro</em>, cit., p. 20). Più che alla dottrina statalista del Ventennio, Moro sembra guardare alla concezione etica della vita giuridica di Del Vecchio, portata ad affrontare criticamente i limiti del positivismo e dell’idealismo dominanti. <a href="#curatornote-ref-48">↑</a></li><li about="https://w3id.org/moro/enoam/data/220002/v1/curatornote-49" id="curatornote-49" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Al fondamento dello Stato liberale di diritto, la forma politica che ha segnato l’Europa tra il XIX e la prima metà del XX secolo, era posta l’idea della centralità della legge come espressione della sovranità dello Stato e come strumento di garanzia dei diritti degli individui. Un’autorevole traduzione giuspubblicistica di quell’esperienza storica è stata proposta in Italia da Vittorio Emanuele Orlando (<em>Principi di diritto costituzionale</em>, Firenze, Barbera, 1889). La pressione esercitata da nuove istanze sociali palesò la crisi del modello liberale dello Stato di diritto, come evidenziato già da Santi Romano sul principio del secolo scorso (<em>Lo Stato moderno e la sua crisi</em>, Pisa, Vannucchi, 1909). <a href="#curatornote-ref-49">↑</a></li><li about="https://w3id.org/moro/enoam/data/220002/v1/curatornote-50" id="curatornote-50" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> La categoria di Stato sociale è poco definita dal punto di vista teorico. Vi rientrano modelli ed esperienze storiche differenti, ma in generale delinea un modello statuale in cui i rapporti Stato-cittadino si pongono in modo diverso da come si ponevano nello Stato di diritto. Con l’espressione Stato sociale Moro sembra guardare allo Stato socialista antiborghese, che puntava a eliminare la proprietà privata e la libertà di iniziativa economica, con l’obiettivo di rimuovere i presupposti del capitalismo. <a href="#curatornote-ref-50">↑</a></li><li about="https://w3id.org/moro/enoam/data/220002/v1/curatornote-51" id="curatornote-51" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Se sul fronte liberale il referente storico più vicino a Moro era quello dello Stato liberale italiano otto-novecentesco, che il fascismo aveva ampiamente rimodellato in senso autoritario, il riferimento alla traduzione storica dello Stato sociale portava al comunismo sovietico.    <a href="#curatornote-ref-51">↑</a></li><li about="https://w3id.org/moro/enoam/data/220002/v1/curatornote-52" id="curatornote-52" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Più che ai presupposti della dottrina giuridica dello Stato liberale di diritto, l’analisi di Moro sembra qui riguardare il liberalismo come ideologia politica. <a href="#curatornote-ref-52">↑</a></li><li about="https://w3id.org/moro/enoam/data/220002/v1/curatornote-53" id="curatornote-53" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Sul tema Moro era intervenuto anche in un articolo scritto nel giugno 1944 per <em>La Rassegna</em>: «Lo Stato se vuol essere realmente liberale e sociale, non può ridursi a Stato dei partiti soltanto, ma deve essere la comunità di tutti gli enti sociali che l’uomo ha creato, dalla famiglia al sindacato per una gamma infinita di esperienze tutte piene di significato umano»; A. Moro, <em>Per una nuova democrazia</em>, in <em>La Rassegna</em>, 10 febbraio 1944. <a href="#curatornote-ref-53">↑</a></li><li about="https://w3id.org/moro/enoam/data/220002/v1/curatornote-54" id="curatornote-54" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> L’affondo polemico di Moro riguarda qui l’ideologia comunista.   <a href="#curatornote-ref-54">↑</a></li><li about="https://w3id.org/moro/enoam/data/220002/v1/curatornote-55" id="curatornote-55" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Sul tema si era espresso Alfredo Rocco in un noto discorso dedicato alla dottrina politica del fascismo pronunciato nell’agosto 1925: «Il rapporto […] fra società ed individuo appare nella dottrina del fascismo perfettamente rovesciato. Alla formula delle dottrine liberali, democratiche e socialistiche: la società per l’individuo, il fascismo sostituisce l’altra: l’individuo per la società»; A. Rocco, <em>La dottrina del fascismo e il suo posto nella storia del pensiero politico</em>, Milano, 1925, p. 13. <a href="#curatornote-ref-55">↑</a></li><li about="https://w3id.org/moro/enoam/data/220002/v1/curatornote-56" id="curatornote-56" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Il riferimento è alla teoria del diritto soggettivo come «interesse giuridicamente protetto» di Rudolph von Jhering.  <a href="#curatornote-ref-56">↑</a></li><li about="https://w3id.org/moro/enoam/data/220002/v1/curatornote-57" id="curatornote-57" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> L’espressione «rivoluzione permanente», già usata da Lev Trockij (1879-1940) per definire l’orizzonte del progetto rivoluzionario comunista, era stata utilizzata nel 1926 da Giuseppe Bottai (1895-1959) per lamentare l’indebolimento della carica rivoluzionaria del fascismo delle origini e la necessità di un suo rilancio («Critica fascista», 1 novembre 1926, p. 39). La prospettiva di Moro si muove, è evidente, lungo direttrici completamente diverse: obiettivo della rivoluzione permanente dello Stato moroteo è il raggiungimento della verità universale in cui Stato, individuo e società vengono ricondotti a unità.  <a href="#curatornote-ref-57">↑</a></li><li about="https://w3id.org/moro/enoam/data/220002/v1/curatornote-58" id="curatornote-58" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Si veda il capitolo <em>La funzione giurisdizionale</em>. <a href="#curatornote-ref-58">↑</a></li><li about="https://w3id.org/moro/enoam/data/220002/v1/curatornote-59" id="curatornote-59" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Dalle riflessioni di Emmanuel-Joseph Sieyès (1748-1836) sul <em>pouvoir constituant</em> della nazione alla teologia politica di Carl Schmitt (1888-1985), il potere costituente ha rappresentato un tema centrale per la dottrina giuridica otto-novecentesca. Moro scrive negli anni in cui viene a maturazione la teoria del potere costituente di Costantino Mortati (1891-1985), il quale ha di fatto rilanciato una riflessione che la dottrina liberale aveva a lungo guardato con sospetto (C. Mortati, <em>La costituzione in senso materiale</em>, Milano, Giuffrè, 1940, <em>La teoria del potere costituente</em>, in Id., <em>La Costituente</em>, Roma, Darsena, 1945).   <a href="#curatornote-ref-59">↑</a></li><li about="https://w3id.org/moro/enoam/data/220002/v1/curatornote-60" id="curatornote-60" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Il sindacato fu, com’è noto, uno degli snodi intorno a cui prese forma la complessa e a tratti contraddittoria esperienza corporativa fascista. Moro sembra voler richiamare la capacità mostrata dal sindacato di imporsi come attore della realtà costituzionale del fascismo per rimodellare l’orizzonte sociale dello Stato.  <a href="#curatornote-ref-60">↑</a></li><li about="https://w3id.org/moro/enoam/data/220002/v1/curatornote-61" id="curatornote-61" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Si veda <em>supra</em>, il capitolo dedicato a <em>La società</em>. <a href="#curatornote-ref-61">↑</a></li><li about="https://w3id.org/moro/enoam/data/220002/v1/curatornote-62" id="curatornote-62" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Tra i primi a riconoscere l’esistenza del diritto anche al di fuori dell’ordinamento statale fu Santi Romano (1875-1947), attento a leggere nell’attività dei corpi sociali organizzati precise manifestazioni del fenomeno giuridico (<em>Lo Stato moderno e la sua crisi</em>, 1909; <em>L’ordinamento giuridico</em>, 1918). Sensibile al progressivo “trapasso di sovranità” dallo Stato ai corpi sociali e alla possibilità di superare l’identificazione tra diritto e Stato furono nel primo dopoguerra Giuseppe Capograssi (1889-1956) (<em>La nuova democrazia diretta</em>, 1922; <em>Note sulla molteplicità degli ordinamenti giuridici</em>, 1936) e Widar Cesarini Sforza (<em>Il diritto dei privati</em>, 1929). In ambito internazionale, posizioni sensibili al valore normativo del momento collettivo furono espresse tra gli altri da Maurice Hariou (1856-1929), portato a riconoscere il valore specificamente giuridico dei gruppi sociali e ad attribuire loro una funzione fondamentale per l’ordinamento giuridico, Harold Laski (1893-1950), assai critico nei riguardi della visione monista dello Stato novecentesco e promotore del “pluralismo normativo”, o ancora Georges Gurvitch (1894-1965), fautore di una teoria pluralista dell’esperienza giuridica. Nell’orizzonte politico-culturale cattolico un’opzione chiaramente pluralista era stata espressa dall’Unione internazionale di studi sociali nel <em>Codice sociale di Malines</em> (1927), a cui guardarono con interesse gli estensori del <em>Codice di Camaldoli</em> (1943), tra cui lo stesso Capograssi.    <a href="#curatornote-ref-62">↑</a></li><li about="https://w3id.org/moro/enoam/data/220002/v1/curatornote-63" id="curatornote-63" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Si veda il capitolo <em>La società</em>.  <a href="#curatornote-ref-63">↑</a></li><li about="https://w3id.org/moro/enoam/data/220002/v1/curatornote-64" id="curatornote-64" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Il passo rimanda a Gv 14, 6. <a href="#curatornote-ref-64">↑</a></li><li about="https://w3id.org/moro/enoam/data/220002/v1/curatornote-65" id="curatornote-65" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Si veda la parte dedicata a <em>Lo Stato nazionale</em>.   <a href="#curatornote-ref-65">↑</a></li><li about="https://w3id.org/moro/enoam/data/220002/v1/curatornote-66" id="curatornote-66" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Il tema della “corporatività dello Stato” fu ampiamente discusso dalla dottrina del tempo, la quale com’è noto fornì interpretazioni molto variegate del fenomeno. Valga richiamare, a solo titolo di esempio, un passaggio della voce <em>Stato</em> redatta nel 1936 da Felice Battaglia per <em>l’Enciclopedia Italiana</em>: «Abbiamo parlato della corporatività. È questa la nota dominante dello stato fascista, che la nuova dottrina ha veduto nella sua assolutezza speculativa e di cui ha fatto quindi il centro vitale di un nuovo intendimento sociale e politico. […] Intendiamo ora perché lo stato per il fascismo è etico, etico perché corporativo, corporativo perché etico. Se corporatività vuol dire promuovere la vita in forme sociali ognora più alte, esso non può non essere etico»; F. Battaglia, <em>Stato</em>, in <em>Enciclopedia Italiana</em>, Roma, Treccani, 1936. Nell’uso che ne fa Moro, il termine rimanda alla dimensione sovraindividuale dell’esperienza sociale, più che all’orizzonte storico-dottrinale del corporativismo in senso proprio. <a href="#curatornote-ref-66">↑</a></li><li about="https://w3id.org/moro/enoam/data/220002/v1/curatornote-67" id="curatornote-67" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Nel suo primo intervento all’Assemblea Costituente (13 marzo 1947), Moro avrebbe parlato del ruolo della famiglia e delle formazioni sociali all’interno dello Stato inteso come «forma essenziale, fondamentale, di solidarietà umana».  <a href="#curatornote-ref-67">↑</a></li><li about="https://w3id.org/moro/enoam/data/220002/v1/curatornote-68" id="curatornote-68" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> L’espressione sarà ripresa ufficialmente nel Corpus Iuris Canonici del 1983 per definire il matrimonio.  <a href="#curatornote-ref-68">↑</a></li><li about="https://w3id.org/moro/enoam/data/220002/v1/curatornote-69" id="curatornote-69" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Il movimento sindacale affonda le proprie radici nell’esperienza delle società di mutuo soccorso sorte nell’Ottocento per rispondere alle necessità emergenti della classe lavoratrice. I sindacati nazionali sorsero sul modello delle <em>Trade Unions</em> inglesi, ma seguirono traiettorie specifiche nei singoli paesi. In Italia le unioni sindacali di categoria diedero vita nel 1906 alla <em>Confederazione Generale del Lavoro</em>, che svolse la propria attività fino alla metà degli anni Venti, quando in seguito al Patto di Palazzo Vidoni (1925) venne riconosciuta la legittimità del solo sindacato fascista. Soppressa la libertà sindacale, durante il fascismo il sindacato smise di essere uno strumento di classe e venne riassorbito nel quadro dello Stato attraverso il sistema delle corporazioni, organi dello Stato chiamati a rimodellare le relazioni industriali e il rapporto tra lavoratori e datori di lavoro.  <a href="#curatornote-ref-69">↑</a></li><li about="https://w3id.org/moro/enoam/data/220002/v1/curatornote-70" id="curatornote-70" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Negli anni del fascismo non ci furono margini per una autonomia funzionale dei sindacati. La progressiva fascistizzazione del movimento sindacale si fuse con l’accidentata evoluzione dell’esperienza corporativa e portò a una sostanziale pubblicizzazione dell’esperienza sindacale: nel 1930 entrò in funzione il Consiglio Nazionale delle Corporazioni, nel febbraio 1934 furono istituite le Corporazioni.  <a href="#curatornote-ref-70">↑</a></li><li about="https://w3id.org/moro/enoam/data/220002/v1/curatornote-71" id="curatornote-71" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Autonomia che, è il caso di ricordarlo, nel regime fascista non si traduceva in libertà sindacale. <a href="#curatornote-ref-71">↑</a></li><li about="https://w3id.org/moro/enoam/data/220002/v1/curatornote-72" id="curatornote-72" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> La legge n. 563 del 3 aprile 1926 aveva stabilito che solo i sindacati riconosciuti, ossia quelli fascisti, erano legittimati a stipulare contratti collettivi. Nel gennaio 1927 fu sciolta la Confederazione Generale del Lavoro, che continuò la propria attività in clandestinità. <a href="#curatornote-ref-72">↑</a></li><li about="https://w3id.org/moro/enoam/data/220002/v1/curatornote-73" id="curatornote-73" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Come testimoniano le prolusioni di alcuni celebri giuristi (Santi Romano, <em>Lo Stato moderno e la sua crisi</em>, 1910; Oreste Ranelletti, <em>Il sindacalismo nella pubblica amministrazione</em>, 1920; Alfredo Rocco, <em>I sindacati e lo Stato</em>, 1920; Sergio Panunzio, <em>Stato e sindacati</em>, 1922; Vittorio Emanuele Orlando, <em>Lo Stato sindacale nella letteratura giuridica contemporanea</em>,1924), lo Stato sindacale fu al centro della riflessione della dottrina giuridica fin dagli anni Dieci. Il regime fascista diede una traduzione in senso corporativo del principio sindacale, integrando l’attività sindacale nelle funzioni dello Stato. <a href="#curatornote-ref-73">↑</a></li><li about="https://w3id.org/moro/enoam/data/220002/v1/curatornote-74" id="curatornote-74" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Si veda il capitolo dedicato a <em>Gli elementi costitutivi dello Stato</em>. <a href="#curatornote-ref-74">↑</a></li><li about="https://w3id.org/moro/enoam/data/220002/v1/curatornote-75" id="curatornote-75" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> La necessità di una ratifica dei trattati internazionali da parte del Parlamento era prevista dallo Statuto Albertino, limitatamente ad alcune materie, all’art. 5: il Re «fa i trattati di pace, d’alleanza, di commercio ed altri, dandone notizia alle camere tosto che l’interesse e la sicurezza dello Stato il permettano, ed unendovi le comunicazioni opportune. I trattati che importassero un onere alle finanze o variazioni di territorio dello Stato, non avranno effetto se non dopo ottenuto l’assenso delle camere».  <a href="#curatornote-ref-75">↑</a></li><li about="https://w3id.org/moro/enoam/data/220002/v1/curatornote-76" id="curatornote-76" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Apparso per la prima volta nel <em>De officiis</em> di Cicerone e inserito da Ulpiano nel <em>Digesto</em>, il principio rappresenta uno dei cardini della dottrina internazionalista. Da Alberico Gentili (1552-1608) a Samuel Pufendorf (1632-1694), da Emer de Vattel (1714-1767) a Dionisio Anzillotti (1867-1950), vi si sono riferiti buona parte dei teorici del diritto internazionale. <a href="#curatornote-ref-76">↑</a></li><li about="https://w3id.org/moro/enoam/data/220002/v1/curatornote-77" id="curatornote-77" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Si veda il capitolo <em>La funzione giurisdizionale</em>. <a href="#curatornote-ref-77">↑</a></li><li about="https://w3id.org/moro/enoam/data/220002/v1/curatornote-78" id="curatornote-78" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Nel diritto internazionale la rappresaglia definisce l’azione che uno Stato pone in essere in reazione a un comportamento illecito lesivo di un proprio diritto. <a href="#curatornote-ref-78">↑</a></li><li about="https://w3id.org/moro/enoam/data/220002/v1/curatornote-79" id="curatornote-79" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Nei mesi in cui Moro tiene il proprio corso, l’ordine internazionale era funestato dagli sviluppi della seconda guerra mondiale.  <a href="#curatornote-ref-79">↑</a></li><li about="https://w3id.org/moro/enoam/data/220002/v1/curatornote-80" id="curatornote-80" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Organizzazione intergovernativa istituita il 28 giugno 1919 con la firma del trattato di Versailles. Ideata su stimolo del presidente degli Sati Uniti Woodrow Wilson, raccolse inizialmente l’adesione di 42 Stati membri, che divennero 57 nel 1934. Fu sciolta il 19 aprile 1946.  <a href="#curatornote-ref-80">↑</a></li><li about="https://w3id.org/moro/enoam/data/220002/v1/curatornote-81" id="curatornote-81" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Corporativo è inteso in questo caso come sinonimo di associativo. <a href="#curatornote-ref-81">↑</a></li><li about="https://w3id.org/moro/enoam/data/220002/v1/curatornote-82" id="curatornote-82" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Si rimanda sul punto agli scritti di Moro <em>La capacità giuridica penale</em> (1939) e <em>La subiettivazione della norma penale</em> (1942). <a href="#curatornote-ref-82">↑</a></li><li about="https://w3id.org/moro/enoam/data/220002/v1/curatornote-83" id="curatornote-83" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Dai Padri della Chiesa alla neoscolastica spagnola, da Grozio alla dottrina internazionalista di inizio Novecento, il tema della legittimità della guerra è stata al centro del dibattito. Il tema della <em>iusta causa</em> accompagna nei secoli l’evoluzione del diritto di guerra: se nel Seicento per Cocceio la riparazione di un torto rappresentava una giusta causa di guerra, per i giuristi tedeschi dell’Ottocento non era necessario ancorare le ragioni della guerra a imperativi di ordine morale. All’indomani del primo conflitto mondiale si ricominciò a discutere intorno al problema della liceità della guerra e alla necessità di distinguere guerre giuste da guerre ingiuste. A riflettere tra fine anni Trenta e inizio anni Quaranta sul fondamento legittimante dei conflitti furono, tra gli altri, Hans Kelsen, portato a giustificare la guerra solo come reazione contro la violazione del diritto internazionale (<em>Law and Peace in International Relations</em>, 1942), e Carl Schmitt, interessato a riflettere sul confine tra guerra giusta e ingiusta in seguito all’istituzione della Società delle Nazioni (<em>Die Wendung zum diskriminierenden Kriegsbegriff</em>, 1938). <a href="#curatornote-ref-83">↑</a></li><li about="https://w3id.org/moro/enoam/data/220002/v1/curatornote-84" id="curatornote-84" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> È ciò che avviene in Kelsen, per il quale la funzione giurisdizionale è «totalmente costitutiva, è produzione di diritto nel vero senso della parola»; H. Kelsen, <em>Lineamenti di dottrina pura del diritto</em>, Torino, Einaudi 2000, p. 109.  <a href="#curatornote-ref-84">↑</a></li><li about="https://w3id.org/moro/enoam/data/220002/v1/curatornote-85" id="curatornote-85" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Nel diritto internazionale classico, la <em>debellatio</em> definisce l’occupazione integrale di uno Stato nemico accompagnata dall’eliminazione dei suoi organi sovrani.  <a href="#curatornote-ref-85">↑</a></li><li about="https://w3id.org/moro/enoam/data/220002/v1/curatornote-86" id="curatornote-86" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> A differenza del trattato, frutto dell’incontro delle volontà di due o più stati finalizzato a disciplinare i loro rapporti, il <em>Diktat</em> è il risultato di un’imposizione unilaterale senza possibilità di negoziazione da parte di chi lo subisce. <a href="#curatornote-ref-86">↑</a></li><li about="https://w3id.org/moro/enoam/data/220002/v1/curatornote-87" id="curatornote-87" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Un importante puntello teorico era giunto in questo senso dall’istituzionalismo di Santi Romano, per il quale «ogni ordinamento giuridico è un’istituzione, e viceversa ogni istituzione è un ordinamento giuridico» (S. Romano, <em>L’ordinamento giuridico</em>, cit., p. 23).  <a href="#curatornote-ref-87">↑</a></li><li about="https://w3id.org/moro/enoam/data/220002/v1/curatornote-88" id="curatornote-88" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Si veda il capitolo <em>Lo Stato nazionale</em>. <a href="#curatornote-ref-88">↑</a></li><li about="https://w3id.org/moro/enoam/data/220002/v1/curatornote-89" id="curatornote-89" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> La tradizione cattolica è stata a lungo attraversata da un larvato antistatalismo, fondato su una concezione dualistica del rapporto tra Chiesa e Stato e sull’idea dell’irriducibile indipendenza dei due ordini. Si pensi alle posizioni difese nel secondo Ottocento dalle correnti intransigentiste, ispirate a un netto rifiuto delle istanze moderne, tra cui l’esperienza dello Stato nazionale sorta dal processo risorgimentale. <a href="#curatornote-ref-89">↑</a></li><li about="https://w3id.org/moro/enoam/data/220002/v1/curatornote-90" id="curatornote-90" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Si veda il capitolo introduttivo del corso. <a href="#curatornote-ref-90">↑</a></li><li about="https://w3id.org/moro/enoam/data/220002/v1/curatornote-91" id="curatornote-91" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Il diritto canonico è costituito dal complesso di norme con cui la Chiesa disciplina l’organizzazione dei fedeli. Il diritto ecclesiastico rappresenta la parte dell’ordinamento giuridico statale che disciplina il fenomeno religioso. <a href="#curatornote-ref-91">↑</a></li><li about="https://w3id.org/moro/enoam/data/220002/v1/curatornote-92" id="curatornote-92" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> Il concordato indica il trattato bilaterale stipulato tra la Santa Sede e singoli Stati per regolamentare la situazione giuridica della Chiesa nei relativi ordinamenti. Il concordato tra Regno d’Italia e Santa Sede era stato stipulato coi Patti Lateranensi dell’11 febbraio 1929. Altri concordati avevano disciplinato negli anni seguenti i rapporti della Santa Sede con il Reich tedesco (1933) e con il Portogallo di Salazar (1940).  <a href="#curatornote-ref-92">↑</a></li><li about="https://w3id.org/moro/enoam/data/220002/v1/curatornote-93" id="curatornote-93" property="dcterms:creator" resource="https://w3id.org/moro/enoam/data/maurizio-cau" typeof="fabio:Comment"> La disputa intorno al valore del concordato ha visto la contrapposizione tra curialisti (legati all’idea della superiorità della Chiesa sullo Stato), regalisti (portati al contrario a ritenere prevalente il ruolo dello Stato nella stipula del concordato) e contrattualisti (convinti della natura contrattuale e bilaterale del patto). In occasione della stipula dei Patti Lateranensi del 1929 la dottrina ha discusso ampiamente intorno alla natura giuridica del concordato. Per una parte della dottrina (ad esempio Dionisio Anzillotti) esso aveva il medesimo valore dei trattati internazionali, per altri (come Santi Romano) si trattava di contratti di diritto pubblico.  <a href="#curatornote-ref-93">↑</a></li></ol></body></html>