<!DOCTYPE html>
<html><head prefix="rdfs: http://www.w3.org/2000/01/rdf-schema# owl: http://www.w3.org/2002/07/owl# foaf: http://xmlns.com/foaf/0.1/ wdt: http://www.wikidata.org/prop/direct/ dcterms: http://purl.org/dc/terms/ skos: http://www.w3.org/2004/02/skos/core#"><meta charset="utf-8"/><meta content="width=device-width, initial-scale=1.0" name="viewport"/><meta content="https://creativecommons.org/licenses/by-nc/4.0" name="dcterms.rights"/><meta content="https://doi.org/10.48678/unibo/aldomoro1.3.1.166" name="dcterms.relation"/><meta content="10.48678/unibo/aldomoro1.3.1.166" name="dcterms.identifier"/><meta content="Moro, Aldo, [Relazione al Consiglio Nazionale della Dc del 7 novembre 1963], in Aldo Moro, Edizione Nazionale delle Opere di Aldo Moro, Sezione 1, Scritti e Discorsi, Vol. 3, Segretario della DC (1959-1963), a cura di Leopoldo Nuti e Paolo Pombeni, edizione e nota storico-critica di Valentina Casini, Bologna, Università di Bologna, 2021. DOI: https://doi.org/10.48678/unibo/aldomoro1.3.1.166." name="dcterms.bibliographicCitation"/><meta content="Edizione Nazionale delle Opere di Aldo Moro, Scritti e Discorsi, Segretario della DC (1959-1963), 2021" name="description"/><title>[Relazione al Consiglio Nazionale della Dc del 7 novembre 1963]</title>
<div id="mentionMeta"><meta about="https://w3id.org/moro/enoam/data/giovanni-leone" typeof="foaf:Person"/><meta about="https://w3id.org/moro/enoam/data/giovanni-leone" content="Giovanni Leone" property="rdfs:label"/><meta about="https://w3id.org/moro/enoam/data/giovanni-leone" content="Leone, Giovanni" property="skos:prefLabel"/><meta about="https://w3id.org/moro/enoam/data/giovanni-leone" property="owl:sameAs" resource="http://www.wikidata.org/entity/Q1235"/><meta about="https://w3id.org/moro/enoam/data/giovanni-leone" content="giovanni-leone" property="wdt:P1986"/><meta about="https://w3id.org/moro/enoam/data/napoli" typeof="dcterms:Location"/><meta about="https://w3id.org/moro/enoam/data/napoli" content="Napoli" property="rdfs:label"/><meta about="https://w3id.org/moro/enoam/data/napoli" property="owl:sameAs" resource="http://www.wikidata.org/entity/Q2634"/><meta about="https://w3id.org/moro/enoam/data/partito-socialista-italiano" typeof="foaf:Organization"/><meta about="https://w3id.org/moro/enoam/data/partito-socialista-italiano" content="Partito socialista italiano" property="rdfs:label"/><meta about="https://w3id.org/moro/enoam/data/partito-socialista-italiano" property="owl:sameAs" resource="http://www.wikidata.org/entity/Q590750"/><meta about="https://w3id.org/moro/enoam/data/roma" typeof="dcterms:Location"/><meta about="https://w3id.org/moro/enoam/data/roma" content="Roma" property="rdfs:label"/><meta about="https://w3id.org/moro/enoam/data/roma" property="owl:sameAs" resource="http://www.wikidata.org/entity/Q220"/><meta about="https://w3id.org/moro/enoam/data/democrazia-cristiana" typeof="foaf:Organization"/><meta about="https://w3id.org/moro/enoam/data/democrazia-cristiana" content="Democrazia Cristiana" property="rdfs:label"/><meta about="https://w3id.org/moro/enoam/data/democrazia-cristiana" property="owl:sameAs" resource="http://www.wikidata.org/entity/Q815348"/><meta about="https://w3id.org/moro/enoam/data/partito-socialista-democratico-italiano" typeof="foaf:Organization"/><meta about="https://w3id.org/moro/enoam/data/partito-socialista-democratico-italiano" content="Partito socialdemocratico italiano" property="rdfs:label"/><meta about="https://w3id.org/moro/enoam/data/partito-socialista-democratico-italiano" property="owl:sameAs" resource="http://www.wikidata.org/entity/Q665335"/><meta about="https://w3id.org/moro/enoam/data/milano" typeof="dcterms:Location"/><meta about="https://w3id.org/moro/enoam/data/milano" content="Milano" property="rdfs:label"/><meta about="https://w3id.org/moro/enoam/data/milano" property="owl:sameAs" resource="http://www.wikidata.org/entity/Q490"/><meta about="https://w3id.org/moro/enoam/data/pietro-nenni" typeof="foaf:Person"/><meta about="https://w3id.org/moro/enoam/data/pietro-nenni" content="Pietro Nenni" property="rdfs:label"/><meta about="https://w3id.org/moro/enoam/data/pietro-nenni" property="owl:sameAs" resource="http://www.wikidata.org/entity/Q539486"/><meta about="https://w3id.org/moro/enoam/data/pietro-nenni" content="pietro-nenni" property="wdt:P1986"/><meta about="https://w3id.org/moro/enoam/data/pietro-nenni" content="Nenni, Pietro" property="skos:prefLabel"/><meta about="https://w3id.org/moro/enoam/data/amintore-fanfani" typeof="foaf:Person"/><meta about="https://w3id.org/moro/enoam/data/amintore-fanfani" content="Amintore Fanfani" property="rdfs:label"/><meta about="https://w3id.org/moro/enoam/data/amintore-fanfani" content="Fanfani, Amintore" property="skos:prefLabel"/><meta about="https://w3id.org/moro/enoam/data/amintore-fanfani" property="owl:sameAs" resource="http://www.wikidata.org/entity/Q273228"/><meta about="https://w3id.org/moro/enoam/data/amintore-fanfani" content="amintore-fanfani" property="wdt:P1986"/><meta about="https://w3id.org/moro/enoam/data/italia" typeof="dcterms:Location"/><meta about="https://w3id.org/moro/enoam/data/italia" content="Italia" property="rdfs:label"/><meta about="https://w3id.org/moro/enoam/data/italia" property="owl:sameAs" resource="http://www.wikidata.org/entity/Q38"/><meta about="https://w3id.org/moro/enoam/data/partito-comunista-italiano" typeof="foaf:Organization"/><meta about="https://w3id.org/moro/enoam/data/partito-comunista-italiano" content="Partito comunista italiano" property="rdfs:label"/><meta about="https://w3id.org/moro/enoam/data/partito-comunista-italiano" property="owl:sameAs" resource="http://www.wikidata.org/entity/Q461886"/><meta about="https://w3id.org/moro/enoam/data/mosca" typeof="dcterms:Location"/><meta about="https://w3id.org/moro/enoam/data/mosca" content="Mosca" property="rdfs:label"/><meta about="https://w3id.org/moro/enoam/data/mosca" property="owl:sameAs" resource="http://www.wikidata.org/entity/Q649"/><meta about="https://w3id.org/moro/enoam/data/europa" typeof="dcterms:Location"/><meta about="https://w3id.org/moro/enoam/data/europa" content="Europa" property="rdfs:label"/><meta about="https://w3id.org/moro/enoam/data/europa" property="owl:sameAs" resource="http://www.wikidata.org/entity/Q46"/><meta about="https://w3id.org/moro/enoam/data/san-pellegrino-terme" typeof="dcterms:Location"/><meta about="https://w3id.org/moro/enoam/data/san-pellegrino-terme" content="San Pellegrino Terme" property="rdfs:label"/><meta about="https://w3id.org/moro/enoam/data/san-pellegrino-terme" property="owl:sameAs" resource="http://www.wikidata.org/entity/Q101551"/></div>

<div id="footnoteMeta"><meta about="https://w3id.org/moro/enoam/data/valentina-casini" typeof="foaf:Person"/><meta about="https://w3id.org/moro/enoam/data/valentina-casini" content="Valentina Casini" property="rdfs:label"/></div></head><body prefix="deo: http://purl.org/spar/deo/ dcterms: http://purl.org/dc/terms/ fabio: http://purl.org/spar/fabio/"><h1 class="title-1">[Relazione al Consiglio Nazionale della Dc del 7 novembre 1963]</h1><p>Cari amici, </p><p class="paragraph" data-counter="1" id="p-1">innanzi tutto qualche osservazione sul tema del nostro dibattito. Si tratta di indicare su quale piattaforma politica generale si ritiene possa esser risolta la crisi di Governo aperta con le dimissioni dell’On. <span about="https://w3id.org/moro/enoam/data/131166/v1/mention-0" class="mention person" id="mention-0" property="dcterms:references" resource="https://w3id.org/moro/enoam/data/giovanni-leone" typeof="deo:Reference">Leone</span><sup><a href="#curatornote-1" id="curatornote-ref-1">[1]</a></sup>, al quale, come ai suoi valorosi collaboratori, va la vivissima gratitudine del Partito per l’opera svolta con grande dignità ed efficacia, rigorosamente nei limiti del difficile mandato ricevuto al Parlamento<sup><a href="#curatornote-2" id="curatornote-ref-2">[2]</a></sup>. Le valutazioni che siamo chiamati a fare e le decisioni che stiamo per prendere si ricollegano naturalmente, oltre che alle deliberazioni del Congresso di <span about="https://w3id.org/moro/enoam/data/131166/v1/mention-1" class="mention place" id="mention-1" property="dcterms:references" resource="https://w3id.org/moro/enoam/data/napoli" typeof="deo:Reference">Napoli</span><sup><a href="#curatornote-3" id="curatornote-ref-3">[3]</a></sup>, a quelle del Consiglio nazionale dell’agosto scorso<sup><a href="#curatornote-4" id="curatornote-ref-4">[4]</a></sup> che è stato finora e resta norma della nostra azione di partito e con particolare riguardo alla soluzione della crisi di Governo. In quella sede infatti abbiamo previsto a larga maggioranza la ripresa in novembre del dialogo con i partiti della sinistra democratica e con il <span about="https://w3id.org/moro/enoam/data/131166/v1/mention-5" class="mention organization" id="mention-5" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">PSI</span> dopo la celebrazione del Congresso socialista di <span about="https://w3id.org/moro/enoam/data/131166/v1/mention-7" class="mention place" id="mention-7" property="dcterms:references" resource="https://w3id.org/moro/enoam/data/roma" typeof="deo:Reference">Roma</span><sup><a href="#curatornote-5" id="curatornote-ref-5">[5]</a></sup> e ne abbiamo indicato le finalità e le condizioni. Su questa piattaforma dunque il colloquio con gli altri partiti dovrebbe ora iniziarsi e svolgersi fino ad conclusione veramente significativa che spetterà al Consiglio nazionale, per statuto, di valutare, accettandola o respingendola. Siamo dunque in una fase politica nella quale lavoriamo per dare attuazione ai deliberati di un Consiglio nazionale che ha confermato in linea di principio, ed avendo presenti i problemi della formazione del Governo, la validità della politica di centro sinistra e ci proponiamo di rendere conto del modo secondo il quale tale attuazione si va compiendo al prossimo Consiglio nazionale<sup><a href="#curatornote-6" id="curatornote-ref-6">[6]</a></sup>.</p><p class="paragraph" data-counter="2" id="p-2">In via straordinaria, e su richiesta di alcuni amici, un apposito Consiglio nazionale è stato ora convocato, per verificare se esistano le condizioni per dar corso, ed in qual modo, al dialogo politico previsto nel Consiglio nazionale dell’agosto scorso, salvo sempre il diritto del Consiglio nazionale di dare a suo tempo un giudizio sul concreto svolgimento politico che avrà avuto luogo, sul modo con cui sono state tenute le posizioni proprie della <span about="https://w3id.org/moro/enoam/data/131166/v1/mention-10" class="mention organization" id="mention-10" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> e tutelati gli interessi del Paese.</p><p class="paragraph" data-counter="3" id="p-3">In ogni caso, per confermare che un negoziato nel senso previsto debba aver luogo e per dare conseguentemente agli organi esecutivi del partito delle direttive di massima per la trattativa, occorre rifarsi alle conclusioni del Congresso socialista di <span about="https://w3id.org/moro/enoam/data/131166/v1/mention-8" class="mention place" id="mention-8" property="dcterms:references" resource="https://w3id.org/moro/enoam/data/roma" typeof="deo:Reference">Roma</span> che sono risposta alle sollecitazioni dei partiti democratici e un dato da tenere in conto per un eventuale accordo di Governo. A questo proposito è da osservare in via preliminare che, per giungere alla piattaforma di Governo, si parte dalle posizioni dei partiti e si dà naturalmente ad esse giusto rilievo, ma che l’accordo rappresenta, in aderenza alle esigenze ed alle possibilità offerte dalla situazione politica e parlamentare, un dato concreto e nuovo che ciascun partito accetta, in quanto vi veda riflesse in misura sufficiente le sue prospettive e lo consideri, nel suo complesso, preferibile ad altre alternative ed utile al Paese. </p><p class="paragraph" data-counter="4" id="p-4">La risposta del <span about="https://w3id.org/moro/enoam/data/131166/v1/mention-22" class="mention organization" id="mention-22" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">Partito socialista</span>, attraverso la vittoria congressuale della sua maggioranza autonomista, è stata positiva sul punto della collaborazione con la <span about="https://w3id.org/moro/enoam/data/131166/v1/mention-11" class="mention organization" id="mention-11" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span>, il <span about="https://w3id.org/moro/enoam/data/131166/v1/mention-21" class="mention organization" id="mention-21" property="dcterms:references" resource="https://w3id.org/moro/enoam/data/partito-socialista-democratico-italiano" typeof="deo:Reference">Partito Socialdemocratico</span> e quello Repubblicano, fino ad ammettere la costituzione di una maggioranza organica di Governo e la partecipazione ad essa ed al Governo del <span about="https://w3id.org/moro/enoam/data/131166/v1/mention-23" class="mention organization" id="mention-23" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">Partito socialista</span><sup><a href="#curatornote-7" id="curatornote-ref-7">[7]</a></sup>. </p><p class="paragraph" data-counter="5" id="p-5">Ora, se si pensi alle limitazioni sancite nel Congresso di <span about="https://w3id.org/moro/enoam/data/131166/v1/mention-31" class="mention place" id="mention-31" property="dcterms:references" resource="https://w3id.org/moro/enoam/data/milano" typeof="deo:Reference">Milano</span><sup><a href="#curatornote-8" id="curatornote-ref-8">[8]</a></sup> e che precludevano una diretta partecipazione di quel Partito al Governo, confinandone l’azione politica nell’ambito di un appoggio esterno alla realizzazione di taluni obiettivi programmatici; ma se si pensi soprattutto alla lunga tradizione di opposizione pregiudiziale e di classe propria del <span about="https://w3id.org/moro/enoam/data/131166/v1/mention-35" class="mention organization" id="mention-35" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">Partito Socialista</span>, alla costante preoccupazione di non attenuare, accada quel che accada, la carica rivoluzionaria e classista nella impegnativa corresponsabilità di Governo con partiti democratici, non si può non rilevare il significato storico ed il valore politico positivo della decisione socialista in ordine ai problemi del Governo nell’attuale situazione. Non si parla ancora, con ciò, delle condizioni nelle quali questo evento può verificarsi, ma del principio così affermato e del quale non può essere disconosciuta l’importanza come il carattere profondamente innovatore. Si corrisponde così alla preoccupazione ed alla speranza che ha mosso, da tanti anni ormai, la nostra politica di allargamento dell’area democratica, rivolta perciò a coinvolgere in responsabilità di Governo, a chiamare, con noi, alla guida della società italiana in evoluzione forze politiche dalla cui ispirazione democratica e dal cui senso di responsabilità si attende un decisivo apporto allo svolgimento ordinato e costruttivo della vita economica, sociale e politica nel nostro Paese. Accettare infatti corresponsabilità di Governo con i partiti democratici è già, in linea di principio, prendere il posto che noi abbiamo rispettosamente indicato, assumere l’onere che la situazione politica suggerisce ed anzi esige. Significa ciò rinunciare, non già certo ad una propria rilevante funzione, ma al massimalismo ed al ruolo esaltante di un’opposizione radicale, per battere la via dell’esercizio pesante e responsabile del potere.</p><p class="paragraph" data-counter="6" id="p-6">La passione ed insieme la meditata consapevolezza con le quali il nuovo dovere è stato indicato soprattutto dall’On. <span about="https://w3id.org/moro/enoam/data/131166/v1/mention-38" class="mention person" id="mention-38" property="dcterms:references" resource="https://w3id.org/moro/enoam/data/pietro-nenni" typeof="deo:Reference">Nenni</span><sup><a href="#curatornote-9" id="curatornote-ref-9">[9]</a></sup> hanno animato ed elevato il tono di un Congresso che doveva saldare la tradizione del partito con la nuova ed esigente realtà sociale e politica del Paese. È una decisione che è certo costata ad un partito che subisce la tentazione dell’opposizione (nella quale è più facile ovviamente ritrovare se stessi al di fuori di ogni condizionamento e compromesso) quanto è costato a noi cercare la strada di una collaborazione nuova, difficile e ricca di problemi. È un merito che dev’essere riconosciuto a tutti coloro che hanno saputo guardare lontano e piegare il proprio immediato interesse all’interesse del Paese.</p><p class="paragraph" data-counter="7" id="p-7">Vogliamo e dobbiamo ricordare in questo momento le tappe di questo difficile cammino, dai suoi contrastati inizi fino al suo punto terminale che sembra di poter intravvedere, se non ci mancheranno coraggio e senso di responsabilità. Un approdo dunque che non è ancora agevole raggiungere e che comunque non segnerà la fine dei problemi da risolvere e delle difficoltà da affrontare; ma un approdo che dà una giustificazione ed un significato al nostro sforzo comune. Ricordiamo dunque le prime positive esperienze delle giunte di centro-sinistra con le quali è stata aperta la via all’incontro politico con il <span about="https://w3id.org/moro/enoam/data/131166/v1/mention-24" class="mention organization" id="mention-24" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">Partito socialista</span><sup><a href="#curatornote-10" id="curatornote-ref-10">[10]</a></sup>. Ricordiamo con apprezzamento e riconoscenza sempre vivi il primo Governo di centro-sinistra, presieduto dall’onorevole <span about="https://w3id.org/moro/enoam/data/131166/v1/mention-41" class="mention person" id="mention-41" property="dcterms:references" resource="https://w3id.org/moro/enoam/data/amintore-fanfani" typeof="deo:Reference">Fanfani</span><sup><a href="#curatornote-11" id="curatornote-ref-11">[11]</a></sup>, il quale, operando in un ambito sperimentale, con una maggioranza nuova e non organica, tra enormi difficoltà psicologiche e politiche, ha tenuto coraggiosamente il suo posto di responsabilità e, anche identificando temi programmatici e strumenti di azione, ha dischiuso la prospettiva di un incontro pieno tra i partiti impegnati in questa politica. Così vogliamo ricordare, nell’ambito di una polemica pungente e sovente ingiusta, ma democraticamente valida, l’apporto costruttivo di correnti di opinione e di ambienti di cultura, i quali hanno compreso e favorito il nostro sforzo, apprezzandone il valore al di là della contingenza per un nuovo e stabile assetto della società italiana. Questo cammino passa, come per un punto essenziale, attraverso il Congresso di <span about="https://w3id.org/moro/enoam/data/131166/v1/mention-2" class="mention place" id="mention-2" property="dcterms:references" resource="https://w3id.org/moro/enoam/data/napoli" typeof="deo:Reference">Napoli</span>, attraverso la comune iniziativa, di tutti gli amici che hanno accettato tale politica, iniziativa controllata, ma non paralizzata da una vigile e leale opposizione interna. È la politica che, in una situazione ben definita, la <span about="https://w3id.org/moro/enoam/data/131166/v1/mention-12" class="mention organization" id="mention-12" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> ha scelto, guardando, appunto, più al domani che all’oggi, rinunziando ad una facilità illusoria e labile in cambio di un difficile impegno destinato a dare frutto per l’avvenire. Nel Congresso socialista si sono udite altre cose apprezzabili ed aderenti, nell’analisi e nelle prospettive, alla realtà italiana ed alle esigenze politiche che essa propone.</p><p class="paragraph" data-counter="8" id="p-8">E così soprattutto, accanto, naturalmente, alla prospettiva di un ordinato e giusto sviluppo economico, di un reale progresso sociale, di un intenso sviluppo democratico, di un profondo rinnovamento sociale e politico del Paese, prospettiva che, nei suoi obiettivi, condividiamo e consideriamo fondamento di una possibile intesa di Governo, il riconoscimento della diversità che c’è tra l’essere socialisti e l’essere comunisti e che è essa pure condizione e ragione essenziale della collaborazione politica che è stata auspicata e resa possibile dalla <span about="https://w3id.org/moro/enoam/data/131166/v1/mention-13" class="mention organization" id="mention-13" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> La mozione approvata nel Congresso socialista infatti riafferma «l’impossibilità, già constatata dal Partito nei suoi precedenti Congressi, di una lotta comune per il potere insieme ai comunisti, giacché questi, pur nel fermento delle esperienze nuove del movimento operaio e nello sviluppo di nuove situazioni, non hanno ancora risolto il problema del rapporto tra socialismo e libertà e democrazia, tanto sul piano ideologico quanto nella struttura e nella vita del Partito e dello Stato e nello esercizio del potere: come non hanno ancora risolto il problema dell’effettiva autonomia in politica internazionale»<sup><a href="#curatornote-12" id="curatornote-ref-12">[12]</a></sup>.</p><p class="paragraph" data-counter="9" id="p-9">In tal modo, facendo un raffronto al quale non si può sfuggire nella presente realtà politica, in <span about="https://w3id.org/moro/enoam/data/131166/v1/mention-45" class="mention place" id="mention-45" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> e nel mondo, esprimendo un giudizio, mancando il quale si sarebbe di fronte ad una inammissibile confusione ed anche alla impossibilità di configurare una politica di centro-sinistra definita e limitata come si è fatto e si fa e non si può non fare, il <span about="https://w3id.org/moro/enoam/data/131166/v1/mention-49" class="mention organization" id="mention-49" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">partito socialista</span> dà una prima essenziale applicazione alla dichiarazione di principio in forza della quale il 35° Congresso «riconferma la fondamentale scelta democratica del PSI: la democrazia non è solo un mezzo per la conquista del potere da parte dei lavoratori; è patrimonio della classe lavoratrice, strumento della sua emancipazione, indispensabile mezzo di esercizio del potere e del suo pubblico controllo». </p><p class="paragraph" data-counter="10" id="p-10">Vengono così tracciati, oltre che quelli del tutto ovvii verso la destra estrema e quella moderata, anche i confini a sinistra del <span about="https://w3id.org/moro/enoam/data/131166/v1/mention-36" class="mention organization" id="mention-36" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">Partito Socialista</span>, in termini certo non assimilabili ai nostri in considerazione del diversissimo fondamento ideologico della <span about="https://w3id.org/moro/enoam/data/131166/v1/mention-14" class="mention organization" id="mention-14" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span>, e tuttavia in modo significativo e ricco di conseguenze, poiché la differenza tra i due partiti di sinistra tocca il bene supremo della libertà nella società e nello Stato.</p><p class="paragraph" data-counter="11" id="p-11">Tocca cioè un punto così importante, una così essenziale e preliminare ragione di metodo, che non può non riflettersi sulle concrete scelte politiche del <span about="https://w3id.org/moro/enoam/data/131166/v1/mention-25" class="mention organization" id="mention-25" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">Partito socialista</span>, non può non essere richiamata, quando si dà, come si deve dare, una seria ragione del fatto che si costituisce una determinata maggioranza e non invece un’altra, con soli quattro partiti e non con più o meno, con quei quattro partiti e non con altri, con l’esclusione di determinati partiti e non di altri. Si tratta dunque, com’è stato detto, di una scelta politica dei socialisti, di una ragionevole scelta politica, e non di una discriminazione.</p><p class="paragraph" data-counter="12" id="p-12">Una scelta politica non solo degli altri partiti della coalizione e che faccia da limite di fatto ad una diversa posizione del <span about="https://w3id.org/moro/enoam/data/131166/v1/mention-26" class="mention organization" id="mention-26" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">Partito socialista</span>, ma proprio una scelta libera e motivata dello stesso <span about="https://w3id.org/moro/enoam/data/131166/v1/mention-27" class="mention organization" id="mention-27" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">Partito socialista</span> e che si esprime, anche come strumento di operatività politica, malgrado la solidarietà di classe ed i legami stabiliti nella lotta al fascismo e nella Resistenza.</p><p class="paragraph" data-counter="13" id="p-13">Non è in discussione naturalmente la eguaglianza di diritti sancita dalla Costituzione e la corretta collocazione dei Comunisti all’opposizione − ed un’opposizione che offre così notevoli possibilità di controllo − nel gioco democratico e parlamentare. È in discussione il reale modo di essere delle forze politiche e la previsione dell’incidenza che esse possono avere in un determinato corso politico e della necessità di contrastarla nella misura in cui essa possa turbare e snaturare una politica che dev’essere autonoma e fornita in sé di tutti i mezzi, positivi e polemici, per attuare i suoi propri obiettivi.</p><p class="paragraph" data-counter="14" id="p-14">Ora è innegabile che talvolta la delimitazione della maggioranza è apparsa nel dibattito socialista irragionevolmente semplificata e svuotata di significato: come un fatto numerico, meccanico, arbitrario e quasi di mera concessione. Mentre essa è un fatto politico rilevante, conseguente, non dico alle nostre, ma alle stesse impostazioni di principio del <span about="https://w3id.org/moro/enoam/data/131166/v1/mention-28" class="mention organization" id="mention-28" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">Partito socialista</span>, e del resto, su basi di moderazione, ma anche di chiarezza e di lealtà, una condizione essenziale per il collegamento con i partiti democratici ed una seria ed efficace azione di Governo. La quale infatti non potrà svolgersi con successo, se non serbando sempre la sua autonomia, la sua caratterizzazione, la sua interna coerenza.</p><p class="paragraph" data-counter="15" id="p-15">A questa impostazione, che costituisce anche una efficace difesa della politica di centro-sinistra e la garanzia della sua continuità, si rifaceva la mozione conclusiva del nostro Consiglio nazionale dell’agosto scorso, quando riaffermava «la esigenza di una netta delimitazione della maggioranza a sinistra ed a destra, la quale maggioranza ha da essere difesa perciò, mediante la chiarezza e fermezza dei partiti contraenti, dalle infiltrazioni e dalle manovre del <span about="https://w3id.org/moro/enoam/data/131166/v1/mention-51" class="mention organization" id="mention-51" property="dcterms:references" resource="https://w3id.org/moro/enoam/data/partito-comunista-italiano" typeof="deo:Reference">partito comunista</span> e dal condizionamento e dall’influenza di altre forze politiche estranee alla maggioranza».</p><p class="paragraph" data-counter="16" id="p-16">Ed a chiarimento aggiungeva, in una posizione approvata anch’essa a larghissima maggioranza, che proprio in vista della ripresa di una intensa politica di sviluppo democratico, «la <span about="https://w3id.org/moro/enoam/data/131166/v1/mention-15" class="mention organization" id="mention-15" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> debba fortemente riaffermare la sua netta contrapposizione ideologica e politica al <span about="https://w3id.org/moro/enoam/data/131166/v1/mention-52" class="mention organization" id="mention-52" property="dcterms:references" resource="https://w3id.org/moro/enoam/data/partito-comunista-italiano" typeof="deo:Reference">partito comunista</span>, al quale, senza alcuna concessione od attenuazione, si lancia sul terreno democratico, con piena consapevolezza della propria irrinunciabile fisionomia politica, una sfida per la risoluzione dei problemi del paese in spirito di libertà e di giustizia».</p><p class="paragraph" data-counter="17" id="p-17">Queste sono dunque le decisioni, da noi responsabilmente assunte, ed alle quali non possiamo non restare rigorosamente fedeli sia per le nostre convinzioni ed i nostri doveri di fronte al corpo elettorale sia per la preoccupazione che, deformandosi quella politica di autentico e garantito sviluppo democratico alla quale abbiamo dato la nostra adesione, non si verifichino contraccolpi con l’effetto di irrigidire la situazione politica, spingendola verso pericolose involuzioni.</p><p class="paragraph" data-counter="18" id="p-18">Un’azione politica, quale quella che vorremmo intraprendere, non è, com’è stato già rilevato, un puro fatto parlamentare, ma è destinata a riflettersi ed a svolgersi largamente nel paese, mobilitando vaste zone di opinione pubblica e promuovendo significative ed intense solidarietà in uno sforzo comune di libertà e di giustizia. Non si pensa certo di schematizzare ed irrigidire tutta intera la realtà sociale e politica, il cui movimento, in un complesso dibattito democratico, può stimolare ed arricchire questa politica e costituire la verifica della sua validità e vitalità. Ma certo essa non può essere contraddetta in rilevanti articolazioni della società e dello Stato, dopo essere stata enunciata ed accreditata. L’impegno è troppo grande e difficile, perché non si pensi che una diffusa incoerenza di posizioni politiche, un pungente gusto polemico mosso dalla volontà di contestare nel fondo modi di essere dell’ordine civile, non porti fatalmente allo sbaraglio i partiti che si sono impegnati e vincolati in un’opera comune. Questa è una nostra preoccupazione legittima e, crediamo, largamente condivisa ed alla quale del resto lo stesso <span about="https://w3id.org/moro/enoam/data/131166/v1/mention-37" class="mention organization" id="mention-37" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">Partito Socialista</span> non può essere insensibile. Anche a questo proposito vi sono nella mozione conclusiva del Congresso Socialista luci ed ombre ed emerge la possibilità, ed anzi la necessità, di una interpretazione ed applicazione. Così dev’essere valutata in modo positivo la rimozione dell’obbligo, sancito al Congresso di <span about="https://w3id.org/moro/enoam/data/131166/v1/mention-32" class="mention place" id="mention-32" property="dcterms:references" resource="https://w3id.org/moro/enoam/data/milano" typeof="deo:Reference">Milano</span>, di costituire maggioranze di sinistra negli Enti locali, per tutelare, come si diceva, le situazioni acquisite di potere dei lavoratori, per ammettere invece, sulla base di valutazioni locali, una libera scelta tra maggioranze di sinistra e maggioranze di centro-sinistra, con il che non è solo stato cancellato un limite rigido e paralizzante, in contrasto con la linea politica perseguita, ma si è dato anche un giusto riconoscimento alla validità della formula ed al positivo risultato delle esperienze di centrosinistra compiute nell’ambito locale.</p><p class="paragraph" data-counter="19" id="p-19">Non si è trattato però della applicazione rigorosa di un principio, logicamente ineccepibile, come sarebbe stato desiderabile, ma della premessa ad una linea di coerenza politica ed amministrativa, una premessa, che, per manifestare tutto il suo valore, dovrebbe e dovrà essere verificata nella esperienza concreta.</p><p class="paragraph" data-counter="20" id="p-20">E per quanto riguarda le regioni a statuto ordinario, tema cruciale di questa fase politica, pur rivendicando la priorità di una incondizionata attuazione costituzionale si riconosce che vi sono «problemi politici di direzione delle Regioni» da risolvere «in coerenza con gl’indirizzi generali della programmazione economica e del generale sviluppo democratico del paese».</p><p class="paragraph" data-counter="21" id="p-21">Il problema delle regioni, per il valore politico e per la stessa novità, non priva d’incognite, di questi istituti dell’articolazione democratica dello Stato, è certo il più importante ed urgente. Vi è, per esso, una logica ancor più stringente di coerenza e di continuità per quanto riguarda la sua soluzione. Anche qui è dato un indirizzo che postula una significativa attuazione in un gioco di tempi e di correlazioni ch’è di grande delicatezza e di notevole rilievo politico. Perché a questo sviluppo si possa guardare con, sia pur misurata, fiducia, vi è il fatto positivo del profilato accordo politico di governo con piena corresponsabilità dei partiti impegnati, il quale accordo, ove possa essere davvero stipulato, dà alla delicata attuazione costituzionale, della quale qui si discute, il presidio indispensabile di un forte ed autorevole potere centrale, al di là degli stati di necessità e delle maggioranze spurie, capace di reggere alla minaccia ed al rischio della disarticolazione e di assicurare, in un pluralismo non anarchico, l’eguaglianza dei diritti e la uniformità degli indirizzi politici, senza delle quali anche la giustizia diventa un nome vano. Si vanno così delineando, se non mancheranno realismo e buona volontà, quelle condizioni di sicurezza democratica in presenza delle quali non solo possa essere fatta, ma fatta fecondamente e con pieno successo, una così grande riforma dello Stato democratico<sup><a href="#curatornote-13" id="curatornote-ref-13">[13]</a></sup>.</p><p class="paragraph" data-counter="22" id="p-22">È poi inutile sottolineare la importanza che assumono i temi di politica estera ai quali sono collegati la posizione e l’avvenire della nazione. È comprensibile che ad essi sia rivolta tutta l’attenzione del <span about="https://w3id.org/moro/enoam/data/131166/v1/mention-29" class="mention organization" id="mention-29" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">Partito socialista</span>, preoccupato di non intaccare, nella misura del possibile, la propria tradizione e di compiere il pur necessario adeguamento alla presente complessa realtà dei rapporti internazionali conservando, nei limiti consentiti, elementi caratterizzanti. Ma parimenti ed anzi ancor più è giustificata l’attenzione dei partiti democratici, preoccupati di salvaguardare la posizione internazionale dell’<span about="https://w3id.org/moro/enoam/data/131166/v1/mention-46" class="mention place" id="mention-46" property="dcterms:references" resource="https://w3id.org/moro/enoam/data/italia" typeof="deo:Reference">Italia</span>, la lealtà agli impegni assunti, la sicurezza e la pace del nostro paese. È certo importante che il <span about="https://w3id.org/moro/enoam/data/131166/v1/mention-30" class="mention organization" id="mention-30" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">Partito socialista</span> non ponga in discussione il Patto Atlantico<sup><a href="#curatornote-14" id="curatornote-ref-14">[14]</a></sup>, che, pur non scegliendo esso, accetti lealmente la scelta che noi abbiamo fatto consapevolmente, che è stata consacrata in modo indiscutibile dal voto popolare ed è diventata impegno del Governo e dello Stato. Noi non possiamo pensare di trasformare questa accettazione in una scelta che fu fino a ieri preclusa dalla tradizione neutralista del <span about="https://w3id.org/moro/enoam/data/131166/v1/mention-50" class="mention organization" id="mention-50" property="dcterms:references" resource="https://w3id.org/moro/enoam/data/partito-socialista-italiano" typeof="deo:Reference">partito socialista</span>, dalla diffidenza verso ogni impegno militare ed anche da una passionale valutazione delle finalità e degli obiettivi politici dell’alleanza atlantica. Ma possiamo bene chiedere che questa accettazione sia assolutamente leale e piena, non solo nelle intenzioni, delle quali non è lecito dubitare, ma anche nella volontà rivolta a dare attuazione concreta agli obblighi inerenti alla posizione politico-militare del paese che appunto non viene rimessa in discussione. L’accenno, che è nella mozione conclusiva, alle ormai evidenti finalità di pace perseguite nella politica internazionale e nell’alleanza atlantica non è tanto, come sembrerebbe a prima vista, la ragione determinante dell’accettazione socialista del Patto, che è riposta nella lealtà socialista verso lo Stato, quanto un dato politico il quale dimostra come la solidarietà politica e militare dell’occidente, che è il nostro sistema, sia stata e sia uno strumento responsabile per l’equilibrio di potenza e perciò, nell’attuale fase, per la pace del mondo. Un’alleanza siffatta è dunque ad un tempo garanzia dell’equilibrio che assicura la pace e principio di una politica di graduale e cauto avvicinamento dei blocchi che ponga su altre e più stabili basi la pace del mondo. È la strada del disarmo e della distensione che l’<span about="https://w3id.org/moro/enoam/data/131166/v1/mention-47" class="mention place" id="mention-47" property="dcterms:references" resource="https://w3id.org/moro/enoam/data/italia" typeof="deo:Reference">Italia</span> ha per parte sua già percorsa in molte occasioni e percorrerà anche in avvenire. Si tratta dunque di operare nell’ambito della solidarietà che ci stringe, per consolidare la sicurezza e, nella sicurezza senza tracotanza, favorire il disgelo e l’instaurazione di più fiduciosi rapporti internazionali. La più rigorosa lealtà è dunque anche condizione di una politica di distensione. Nella solidarietà la sicurezza e nella solidarietà e sicurezza una base realistica per un ampio e costruttivo dialogo nel mondo di oggi. Nell’interno dell’alleanza non vi è dunque posto per quel che la contraddice: il neutralismo. Essa è solidarietà ed impegno; l’altro, dissociazione ed indifferenza. Ma vi è posto nell’alleanza per la volontà di pace che è quella che anima l’alleanza nel suo complesso. È questa la sua politica che essa può svolgere in piena dignità ed efficacia. È questa la politica che si può svolgere in essa con pari dignità ed efficacia.</p><p class="paragraph" data-counter="23" id="p-23">Una politica estera si fa largamente con i principi, ma non solo con i principi, bensì con un duttile ed intelligente adattamento alle circostanze in un serio confronto di posizioni nella ricerca del meglio. Così non si potrebbe disconoscere il grande valore del pur limitato accordo di <span about="https://w3id.org/moro/enoam/data/131166/v1/mention-53" class="mention place" id="mention-53" property="dcterms:references" resource="https://w3id.org/moro/enoam/data/mosca" typeof="deo:Reference">Mosca</span><sup><a href="#curatornote-15" id="curatornote-ref-15">[15]</a></sup>, anche se esso non è tutto il disarmo o gran parte del disarmo che è pur giusto desiderare, ma che non dipende da noi né da una parte sola. E così sarebbe difficile disconoscere il valore che potrebbe assumere un controllo, al quale si fa riferimento con la cosiddetta forza multilaterale, ed un controllo collegiale, di taluni tipi di armamento, al quale faccia da alternativa concreta non il disarmo, ma la spinta possibile e probabile verso forme autonome o comunque meno controllate di armamento, pericolose di per sé e pericolose per la politica particolaristica che sottintendono e favoriscono.</p><p class="paragraph" data-counter="24" id="p-24">Il quadro atlantico è dunque quello nel quale ci muoviamo, l’ambito nel quale, senza nessuna mortificazione od irrigidimento, operiamo per la sicurezza e la pace del mondo.</p><p class="paragraph" data-counter="25" id="p-25">È certo poi molto apprezzabile l’impegno socialista per l’<span about="https://w3id.org/moro/enoam/data/131166/v1/mention-55" class="mention place" id="mention-55" property="dcterms:references" resource="https://w3id.org/moro/enoam/data/europa" typeof="deo:Reference">Europa</span> unita, democratica e aperta al resto del mondo. È la nostra originaria intuizione comunitaria, uno dei cardini della nostra politica estera, quel che di nuovo ed esaltante noi vorremmo poter offrire alle generazioni che vengono. La adozione del suffragio universale e diretto, per stimolare ed approfondire questa spinta vitale verso l’unità dell’<span about="https://w3id.org/moro/enoam/data/131166/v1/mention-56" class="mention place" id="mention-56" property="dcterms:references" resource="https://w3id.org/moro/enoam/data/europa" typeof="deo:Reference">Europa</span>, ci trova dunque consenzienti<sup><a href="#curatornote-16" id="curatornote-ref-16">[16]</a></sup>.</p><p class="paragraph" data-counter="26" id="p-26">Per quanto riguarda la politica economica e sociale l’approfondita riflessione da noi iniziata da tempo − basta ricordare il lavoro svolto nei convegni di <span about="https://w3id.org/moro/enoam/data/131166/v1/mention-57" class="mention place" id="mention-57" property="dcterms:references" resource="https://w3id.org/moro/enoam/data/san-pellegrino-terme" typeof="deo:Reference">San Pellegrino</span><sup><a href="#curatornote-17" id="curatornote-ref-17">[17]</a></sup> − sulla trasformazione in corso nella società italiana e sui problemi che questa trasformazione lascia aperti o addirittura suscita, ci ha consentito di individuare sia gli obiettivi che una efficiente azione pubblica deve oggi porsi, in campo economico e sociale, sia gli strumenti di cui quella azione deve essere dotata.</p><p class="paragraph" data-counter="27" id="p-27">Sulla base dei risultati di questo lavoro, compiuto nel nostro partito in tante sedi e con l’apporto di molteplici esperienze, ci siamo da tempo convinti che il superamento degli squilibri che presenta la nostra società richiede un ben qualificato tipo di sviluppo economico che si riferisce a modelli di civiltà democraticamente assunti in programma economico-nazionale.</p><p class="paragraph" data-counter="28" id="p-28">Quanto alle finalità di un’azione così configurata, non vi è dubbio che la eliminazione dello squilibrio nord-sud costituisce pur sempre l’obiettivo primo da raggiungere; gli svolgimenti più recenti del nostro sistema economico hanno notevolmente avvicinato i tempi entro i quali quell’obiettivo può essere raggiunto; ma hanno mutato i termini dell’azione e l’hanno forse resa ancora più ardua.</p><p class="paragraph" data-counter="29" id="p-29">Maggiore decisione deve quindi soccorrerci per conseguire l’unificazione reale del Paese: la spinta verso di essa concorse a dare piena personalità politica alla nostra prima esperienza popolare: la rottura dell’immobilismo meridionale qualifica di un carattere decisamente innovatore la nostra azione di questi anni; in continuità alla nostra più pura tradizione ed alla nostra azione recente perciò bisogna portare avanti questo impegno nel quadro nuovo creato dagli ultimi sviluppi. </p><p class="paragraph" data-counter="30" id="p-30">Considerazioni analoghe possono essere svolte nei riguardi del settore agricolo; grazie all’aumento di occupazione che da tempo è in corso negli altri settori, l’agricoltura non soffre più di un eccesso di forza di lavoro e può quindi finalmente porre i propri problemi in termini di efficienza e non più di assistenza: mutamento questo che non diminuisce e, anzi, forse aumenta, l’urgenza dei problemi. </p><p class="paragraph" data-counter="31" id="p-31">D’altra parte già il nostro programma elettorale affermava che l’appagamento di esigenze fondamentali di ogni società civile richiede oggi mezzi più rilevanti e criteri diversi di quelli dominanti in passato: basti pensare ai problemi che oggi presentano la scuola, la formazione professionale, la ricerca scientifica, l’abitazione, l’assistenza.</p><p class="paragraph" data-counter="32" id="p-32">E infine assetto urbanistico e sicurezza sociale si pongono oggi come due settori di interesse vitale per ogni cittadino e la cui regolazione rappresenta un impegno immediato di ogni azione pubblica in campo economico e sociale.</p><p class="paragraph" data-counter="33" id="p-33">Questi pochi cenni sui compiti che oggi si pongono alla attività di governo sono sufficienti per dare ragione all’attenzione da noi portata negli ultimi anni sulla natura e sulle modalità di impiego di quel moderno strumento di governo che è costituito dal programma; la programmazione lungi dall’inceppare il meccanismo di mercato e modificare l’iniziativa privata, vuole conferire ad esso la massima capacità di espansione e la massima efficienza. Perciò con interesse abbiamo colto nel documento socialista alcune affermazioni su questo punto essenziale non contrastanti con le nostre posizioni. Incentivi e disincentivi possono creare per tutte le imprese un sistema di convenienze che sia conforme all’indirizzo che si vuol imprimere al sistema e nello stesso tempo non attutisca lo slancio imprenditoriale, il senso di responsabilità, tutto ciò insomma che garantisce l’efficienza del sistema. In questo quadro può essere compreso il ruolo dell’impresa pubblica; chiuso con la nazionalizzazione della industria elettrica<sup><a href="#curatornote-18" id="curatornote-ref-18">[18]</a></sup> il ciclo delle nazionalizzazioni delle pubbliche utilità, iniziatesi nel periodo giolittiano, resta anche definito il compito, certamente diverso perché svolto in condizioni di parità con la iniziativa privata che devono svolgere le imprese operanti negli altri campi. L’esperienza già compiuta, gli ordinamenti che si sono andati delineando chiariscono come il tipo di azione che l’azienda pubblica è chiamata a svolgere abbia un ruolo integratore della iniziativa privata, alla quale perciò spetta una funzione essenziale in una economia che resta di concorrenza. In un sistema dove tanti fattori di distorsione, di ritardo, di squilibrio possono intervenire nello sviluppo del sistema produttivo è perfettamente comprensibile che l’azione pubblica sia dotata permanentemente di uno strumento che inserito, con chiarezza di funzioni nel sistema, valga a garantire, nel quadro stimolante del mercato, la continuità e l’intensità del progresso economico.</p><p class="paragraph" data-counter="34" id="p-34">Altro elemento caratterizzante del nostro programma è la scelta fondamentale compiuta all’inizio della vita democratica, ed alla quale riconfermiamo la nostra adesione, dell’inserimento della nostra economia nel mercato mondiale e della nostra partecipazione al processo di integrazione europeo. </p><p class="paragraph" data-counter="35" id="p-35">Il nostro processo di sviluppo si trova davanti i fenomeni propri di una delicata fase congiunturale<sup><a href="#curatornote-19" id="curatornote-ref-19">[19]</a></sup>. </p><p class="paragraph" data-counter="36" id="p-36">Delle conclusioni del Congresso socialista non abbiamo potuto non apprezzare la responsabile attenzione rivolta a questi problemi. Da tutti si concorda sulla necessità che la complessa strategia di stabilizzazione delle attuali difficoltà congiunturali sia condotta nei modi e con gli strumenti più adatti per impedire effetti negativi sullo sviluppo di lungo periodo del nostro sistema economico. Questa politica − evidentemente − dovrà permettere di pervenire, nel tempo più breve compatibile con la necessità di mantenere intenso il ritmo del nuovo progresso economico, a stabilizzare i prezzi interni e a fermare prima, e rovesciare successivamente l’attuale dinamica dei deficit della bilancia dei pagamenti, poiché in assenza di tale stabilizzazione la nostra politica economica sarebbe sottoposta ad un grado di incertezza e di vulnerabilità alle vicende del mercato internazionale incompatibile con una politica di programmazione.</p><p class="paragraph" data-counter="37" id="p-37">La congiuntura attuale presenta una serie di elementi critici che le forze politiche della costituenda maggioranza non possono sottovalutare e che dovranno essere affrontati e risolti con un coordinato sistema di misure, alcune già esperimentate, disponibili per una politica anticongiunturale che non pregiudichi la continuità del processo di crescita. Per la prima volta la nostra politica economica deve oggi fare i conti con i più complessi problemi che questo duplice ed unico obiettivo, dello sviluppo e della stabilità, pone.</p><p class="paragraph" data-counter="38" id="p-38">La politica di stabilizzazione che si svolgerà nell’arco dei prossimi mesi dovrà tendere a mantenere in equilibrio dinamico lo sviluppo delle risorse disponibili e le diverse forme del loro impiego; essa dovrà articolarsi in una serie di misure intese a controllare la dinamica della domanda, in particolare della domanda dei beni di consumo, e accelerare l’adeguamento, quantitativo e qualitativo, dell’offerta, eliminando strozzature, contrastando le imperfezioni di mercati, favorendo la funzionalità del mercato finanziario, svolgendo una accorta e qualificata politica della spesa pubblica, alla cui necessità fanno riferimento anche le conclusioni del congresso socialista. </p><p class="paragraph" data-counter="39" id="p-39">Condizione di successo di questa politica di stabilizzazione è il responsabile atteggiamento, nel processo di distribuzione del reddito, delle forze produttive, consapevoli dei rischi del permanere di tensioni congiunturali ed insieme delle prospettive della programmazione economica che tra l’altro offrono la possibilità di redditi reali addizionali, costituiti dall’appagamento di bisogni collettivi oggi ancora solo parzialmente soddisfatti.</p><p class="paragraph" data-counter="40" id="p-40">Il superamento della congiuntura avviene quindi per dare stabilità allo sviluppo ed avviare così la programmazione economica.</p><p class="paragraph" data-counter="41" id="p-41">D’altra parte in questo quadro, assumono particolare significato alcuni settori di intervento che dovranno formare oggetto di una intensa e talvolta urgente attività legislativa.</p><p class="paragraph" data-counter="42" id="p-42">Ci si riferisce in particolare:</p><p>- al Mezzogiorno ed alle altre zone depresse;</p><p>- per l’agricoltura ai problemi del riordino fondiario, al superamento della mezzadria e dei contratti abnormi, alla diffusione dell’impresa familiare, agli enti di sviluppo, alla cooperazione ed ai mercati, ai nuovi indirizzi colturali e alla esigenza della estensione delle forme previdenziali ed assistenziali;</p><p>- alla nuova disciplina urbanistica e alla politica della casa;</p><p>- alla tutela della libera concorrenza;</p><p>- alla nuova disciplina delle società per azioni;</p><p>- alla riforma tributaria generale e della finanza locale;</p><p>- allo sviluppo della previdenza sociale e dei servizi sanitari;</p><p>- alla formazione professionale ed alla ricerca scientifica.</p><p class="paragraph" data-counter="43" id="p-43">Su questi temi la <span about="https://w3id.org/moro/enoam/data/131166/v1/mention-59" class="mention organization" id="mention-59" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">DC</span> ha avuto modo di approfondire e definire il suo impegno elaborando una serie di tesi e proposte che potranno essere vagliate in sede più ristretta.</p><p class="paragraph" data-counter="44" id="p-44">In conclusione il disegno della nostra politica mostra un impegno immediato e deciso nell’azione diretta e a ripristinare una situazione di equilibrio interno ed esterno: a questo fine devono essere ordinate le altre pur urgenti misure che abbiamo prospettate; e ciò nella consapevolezza che non vi è progresso economico né ordine sociale ove il perdurare di una situazione di squilibrio indebolisca la solidità delle nostre istituzioni monetarie; d’altra parte un’azione razionalmente coordinata quale è quella che si intende di definire con il programma, costituisce di per sé, per le condizioni di stabilità che introduce, un fattore di crescita ordinata di tutto il sistema.</p><p class="paragraph" data-counter="45" id="p-45">Questa attenta considerazione di obiettivi di sviluppo economico e di progresso sociale, i quali sono elementi essenziali del programma di una coalizione di centro-sinistra, e, del resto del programma stesso della <span about="https://w3id.org/moro/enoam/data/131166/v1/mention-60" class="mention organization" id="mention-60" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">DC</span>, non ci distoglie dal dovere di dare pieno rilievo ad altri impegni parimenti importanti relativi allo Stato, alle sue strutture democratiche, alle garanzie di diritto, al prestigio ed alla vitalità degli organi costituzionali, alla efficienza dell’amministrazione, al decentramento, alle autonomie, presidio insostituibile di libertà. Sbaglia chi immagina indifferente ai temi dello Stato una <span about="https://w3id.org/moro/enoam/data/131166/v1/mention-61" class="mention organization" id="mention-61" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">DC</span> che lo Stato democratico ha contribuito a costruire con preminente responsabilità ed ha assunto, come assume, la difesa e lo sviluppo delle istituzioni come suo compito primario. All’impostazione di questi temi non mancherà certo l’altrui apporto di sensibilità, di esperienza, di profondo interessamento; e non mancherà certo il contributo della <span about="https://w3id.org/moro/enoam/data/131166/v1/mention-62" class="mention organization" id="mention-62" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">DC</span>. Non siamo qui oggi, come eravamo ieri, a scambiare progresso e benessere contro libertà e certezza del diritto; siamo qui per dare un più ricco contenuto ad una democrazia integra nel suo significato di dibattito delle idee, di libertà di scelta, di responsabilità personale.</p><p class="paragraph" data-counter="46" id="p-46">Poniamo l’accento sulla dignità ed il potere del Parlamento, non esautorato, ma arricchito dai partiti, sul presidio offerto alle libertà dalla Corte Costituzionale, sulla autonomia interna ed esterna della Magistratura, sulla funzione, suscettibile di utile sviluppo, del Consiglio Nazionale dell’economia e del lavoro, sulla modernità, correttezza ed efficienza di una amministrazione pubblica, munita di tutti gli strumenti e solo degli strumenti utili a perseguire effettive finalità sociali.</p><p class="paragraph" data-counter="47" id="p-47">Un’amministrazione realmente coordinata intorno al perno di una Presidenza del Consiglio dei Ministri messa in grado di assolvere il compito ad essa affidato dalla Costituzione.</p><p class="paragraph" data-counter="48" id="p-48">La riforma dei codici, l’adeguamento delle leggi di P.S.<sup><a href="#curatornote-20" id="curatornote-ref-20">[20]</a></sup> e di altre leggi speciali alle norme costituzionali, alla giurisprudenza della Corte, alla nuova realtà politica e sociale, l’elaborazione del nuovo ordinamento giudiziario, una legislazione a garanzia dei lavoratori in ogni aspetto della loro vita sono compiti urgenti per un Governo costituito sulla base politica che noi auspichiamo. Ci basterà poi accennare all’impegno, dichiarato prioritario nella spesa e nell’attività legislativa ed amministrativa da tutti i partiti della profilata coalizione, per la Scuola italiana. Della quale deve continuare nel modo più compiuto e più ordinato, e con adeguata disponibilità di attrezzature edilizie, la impetuosa espansione, la quale consente di investire, per ogni ordine di scuola e soprattutto per la fascia dell’obbligo, settori mano a mano più rilevanti della società italiana, assicurando in modo sempre più incisivo una selezione di gruppi dirigenti su larga base e senza inammissibili discriminazioni sociali. Della quale deve essere attuato urgentemente e sulla base della riforma della scuola media<sup><a href="#curatornote-21" id="curatornote-ref-21">[21]</a></sup>, un nuovo ordinamento adeguato alle esigenze della persona e della società, ad individuare il quale ha efficacemente lavorato la commissione a suo tempo nominata dal Governo Fanfani<sup><a href="#curatornote-22" id="curatornote-ref-22">[22]</a></sup>. Si tratta di temi di straordinaria importanza ed attualità, ai quali sono largamente legati il successo di una efficiente ed ordinata ricerca scientifica, lo sviluppo economico del paese, un profondo rinnovamento su basi di eguaglianza e di dignità personale della società italiana. La scuola non è solo un coefficiente essenziale dello sviluppo, ma fatto educativo, spirituale, patriottico. Questo tema richiama perciò la sensibilità dei democratici cristiani a valori spirituali appunto che largamente si esprimono nella scuola, ma sono poi anche nelle più varie manifestazioni della vita sociale ed ai quali i pubblici poteri non possono rimanere indifferenti. Così come riteniamo essi non possono rimanere indifferenti di fronte ai problemi di libertà e di parità della scuola, per i quali si può fare riferimento al complesso delle norme costituzionali e che riflettono profonde esigenze e lunghe ed ansiose attese di larghi settori di elettorato, dei quali il nostro partito è naturale e convinta espressione.</p><p class="paragraph" data-counter="49" id="p-49">Dette queste cose, con uno sforzo doveroso di obiettività e di serenità, appare in evidenza il complesso quadro politico nel quale oggi la <span about="https://w3id.org/moro/enoam/data/131166/v1/mention-16" class="mention organization" id="mention-16" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> si muove. Esso è del resto il riflesso della realtà del Paese, impegnato in una difficile ricerca di nuovi equilibri, di un diverso assetto dei rapporti sociali e politici, il quale riassorba, senza lacerazioni o deplorevoli confusioni, i tanti fermenti che operano in una società in profonda trasformazione ed avviata verso più alti traguardi, oggi possibili, di benessere, di giustizia e di libertà. È un processo in corso, faticoso e difficile. Così com’è difficile e faticoso il compito che sta dinanzi a noi e che è la risposta politica a quei problemi, a quelle esigenze, a quel movimento che è insieme economico, sociale, psicologico, morale e politico. Il Congresso socialista è uno dei dati relativi a questo momento di svolta nella società italiana così come il Congresso di <span about="https://w3id.org/moro/enoam/data/131166/v1/mention-3" class="mention place" id="mention-3" property="dcterms:references" resource="https://w3id.org/moro/enoam/data/napoli" typeof="deo:Reference">Napoli</span> per la <span about="https://w3id.org/moro/enoam/data/131166/v1/mention-17" class="mention organization" id="mention-17" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> e le decisioni misurate, ma incisive in questi anni del Partito socialdemocratico e di quello repubblicano. Sarebbe certo facile per noi fare a questo punto un’analisi critica del Congresso socialista, della trama, talvolta sconcertante, degli interventi che in esso si sono avuti, del faticoso comporsi della sua maggioranza e più dei residui d’incertezza, delle tentazioni del vecchio, delle aspre e spesso non necessarie punte polemiche. Ma a che gioverebbe ora questa indagine? Non sarebbe essa un indulgere a quello che è, per sua natura, episodico e frammentario, perdendo di vista il senso complessivo delle cose e svalutando la verifica dell’essenziale, dell’auspicata e costruttiva compatibilità in un comune programma di governo, attraverso un leale ed onesto negoziato?</p><p class="paragraph" data-counter="50" id="p-50">Non dirò dunque che non vi siano ombre nella situazione, che sia senza riflesso psicologico e politico la complessità del dibattito che si è svolto al Congresso socialista e la faticosa elaborazione della linea politica che gli organi direttivi di quel partito sono chiamati unitariamente ad applicare. Ma mi pare che, avendo presenti quegli interessi del paese che sono per noi e per altri indisponibili, quei fondamentali impegni che sono per noi e per altri irrinunciabili, si possa andare alla trattativa, che noi stessi abbiamo auspicato, con fermezza e insieme con moderazione, con rispetto per noi come per gli altri, per accertare se esista la base non già di un confuso e labile compromesso, ma di un accordo limitato, ma serio, chiaro e leale. Noi vorremo chiarezza per tutti, com’è giusto. È nostro diritto e nostro dovere. Meglio un limite chiaro che non confusioni o sfumature, destinate ad accontentare tutti e poi a deludere tutti. Vorremo chiarezza soprattutto per il Paese, il quale deve conoscere tutti interi la nostra politica ed il nostro programma, il modo secondo il quale hanno disegnato una linea comune i partiti diversi ed anche lontani, che esso ha imperiosamente chiamato ad assumere la guida della Nazione.</p><p class="paragraph" data-counter="51" id="p-51">È dunque nella trattativa che si coglie, per noi, l’essenziale significato del Congresso socialista, la sua reale capacità di incidenza positiva sullo sviluppo della politica italiana. Si ritiene che non si debba giungere al negoziato? Sarebbe una grave responsabilità. Si ritiene che vi si debba giungere con limiti così rigidi, con toni così ultimativi, da rendere praticamente inutile la trattativa? Sarebbe anche questa una grave responsabilità. Ma se si pensa che all’incontro si vada con animo costruttivo, ma con la chiara visione di cose essenziali da salvaguardare e di limiti da non superare, questa ci sembra una posizione ragionevole ed accettabile. È una posizione seria che non nasconde le difficoltà, anche le grandi difficoltà, ma non vi si adagia, per risparmiare lo sforzo e l’impegno di un dialogo profondo e chiarificatore.</p><p class="paragraph" data-counter="52" id="p-52">Questo atteggiamento, non rinunciatario, ma neppure tracotante, ci è imposto dall’importanza della posta in gioco, che non da oggi abbiamo rilevato: uno stabile e solido assetto della democrazia italiana. Abbiamo lavorato per questo e vogliamo lavorare ancora in questo ultimo tratto di strada con quello spirito, non di rinuncia, ma neppure di sfida con il quale abbiamo operato sinora.</p><p class="paragraph" data-counter="53" id="p-53">Non si tratta ora di discutere delle alternative che non chiediamo ai critici di indicare. Si tratta di avere un grande senso di responsabilità il quale porta anche ad apprezzare il rischio di una attenuata differenziazione, per l’avvenire, tra comunisti e socialisti e di un irrigidimento della vita politica italiana.</p><p class="paragraph" data-counter="54" id="p-54">Si è detto da più parti, ed anche noi abbiamo detto, che questa non può essere concepita come una piccola operazione di vertice destinata a sopperire a contingenti necessità della vita parlamentare. È invece un grande sforzo, di base oltre che di vertice, per dare un più ricco contenuto allo Stato democratico, per costruire, con l’apporto di molti, uno Stato capace di comprendere e di comporre in sé ordinatamente le spinte rinnovatrici di una società in movimento. Ieri si costruiva lo Stato delineandone e difendendone le istituzioni. Oggi c’è un passo innanzi da fare. Si costruisce lo Stato in esso inserendo, ordinatamente e non già con il soggiacere a pressioni eversive e disarticolanti, una società nuova, una società più umana, libera e giusta. Perché questa immancabile evoluzione si compia, come noi vogliamo, abbiamo fatto appello ad altri partiti con alcuni dei quali v’è una tradizione di feconda collaborazione, perché mettano la loro forza rappresentativa ed il loro senso di responsabilità al servizio di questa causa, il progresso nell’ordine e nella libertà del popolo italiano. Questo richiamo ad altri sottolinea il nostro senso doveroso di misura, il nostro rispetto profondo per la vita democratica; non è invece il segno dell’insufficienza e della sfiducia in se stessa della <span about="https://w3id.org/moro/enoam/data/131166/v1/mention-18" class="mention organization" id="mention-18" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span>, la quale ritiene di potersi ritrovare pienamente in questa politica, di potere dare ad essa l’apporto della sua integrità ideale. Questa esperienza dunque possiamo e dobbiamo vivere, serbando le nostre caratteristiche essenziali. Nessuna rinuncia, dunque. È un grande e difficile compito.</p><p class="paragraph" data-counter="55" id="p-55">Per questo vi chiediamo con la vostra comprensione, con la vostra fiducia, con la vostra critica costruttiva, con l’intatta forza contrattuale della <span about="https://w3id.org/moro/enoam/data/131166/v1/mention-19" class="mention organization" id="mention-19" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span> fondata sulla sua integrità ed unità, di sostenere il nostro sforzo, leale verso tutti e, prima che tutto verso la <span about="https://w3id.org/moro/enoam/data/131166/v1/mention-20" class="mention organization" id="mention-20" property="dcterms:references" resource="https://w3id.org/moro/enoam/data/democrazia-cristiana" typeof="deo:Reference">D.C.</span>, per dare al Paese un Governo di libertà e giustizia.</p><ol id="curatorNotes"><li about="https://w3id.org/moro/enoam/data/131166/v1/curatornote-1" id="curatornote-1" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Il 5 novembre 1963 il presidente del Consiglio aveva rassegnato le dimissioni del suo ministero. Il Governo Leone (21 giugno 1963 – 3 dicembre 1963), era un monocolore Dc; Psdi, Pri, Psi e monarchici si erano astenuti sul voto di fiducia. <a href="#curatornote-ref-1">↑</a></li><li about="https://w3id.org/moro/enoam/data/131166/v1/curatornote-2" id="curatornote-2" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Il Governo Leone fu considerato un esecutivo di transizione in attesa che maturassero i termini di una intesa tra Dc, Psdi e Pri con i socialisti. <a href="#curatornote-ref-2">↑</a></li><li about="https://w3id.org/moro/enoam/data/131166/v1/curatornote-3" id="curatornote-3" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> VIII Congresso nazionale della Dc, Napoli 27-31 gennaio 1962. <a href="#curatornote-ref-3">↑</a></li><li about="https://w3id.org/moro/enoam/data/131166/v1/curatornote-4" id="curatornote-4" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Si tratta della seduta del 29 luglio-2 agosto 1963. Relazione e replica di Moro sono riportate nel presente volume. <a href="#curatornote-ref-4">↑</a></li><li about="https://w3id.org/moro/enoam/data/131166/v1/curatornote-5" id="curatornote-5" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> XXXV Congresso nazionale del Psi (Roma 25-29 ottobre 1963) che aveva approvato la partecipazione del partito al nuovo esecutivo. <a href="#curatornote-ref-5">↑</a></li><li about="https://w3id.org/moro/enoam/data/131166/v1/curatornote-6" id="curatornote-6" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Il successivo Consiglio Nazionale della Dc si sarebbe svolto il 24-27 gennaio 1964. In quella occasione fu eletto segretario politico Mariano Rumor. <a href="#curatornote-ref-6">↑</a></li><li about="https://w3id.org/moro/enoam/data/131166/v1/curatornote-7" id="curatornote-7" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Pochi giorni più tardi, l’11 novembre 1963, il Capo dello Stato avrebbe affidato ad Aldo Moro l’incarico di formare il nuovo governo. Al termine di dure trattative, il 4 dicembre Moro sciolse positivamente la riserva e costituì un governo di centro-sinistra formato da Dc, Psi, Psdi e Pri. <a href="#curatornote-ref-7">↑</a></li><li about="https://w3id.org/moro/enoam/data/131166/v1/curatornote-8" id="curatornote-8" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> XXXIV Congresso nazionale del Psi, Milano 16-18 marzo 1961. <a href="#curatornote-ref-8">↑</a></li><li about="https://w3id.org/moro/enoam/data/131166/v1/curatornote-9" id="curatornote-9" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Pietro Nenni (1891-1980), segretario del Psi. <a href="#curatornote-ref-9">↑</a></li><li about="https://w3id.org/moro/enoam/data/131166/v1/curatornote-10" id="curatornote-10" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> A seguito delle elezioni amministrative dell’autunno 1960, all’inizio del 1961 erano state varate giunte comunali di centro-sinistra a Milano, Genova, Firenze. <a href="#curatornote-ref-10">↑</a></li><li about="https://w3id.org/moro/enoam/data/131166/v1/curatornote-11" id="curatornote-11" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Moro richiama il Governo Fanfani IV (21 febbraio 1962 – 20 giugno 1963), basato sulla coalizione Dc-Psdi-Pri e sull’astensione del Psi sul voto di fiducia a seguito di una intesa sul programma di governo, e poggiato sulla prospettiva dell’ingresso dei socialisti nella maggioranza. <a href="#curatornote-ref-11">↑</a></li><li about="https://w3id.org/moro/enoam/data/131166/v1/curatornote-12" id="curatornote-12" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Tuttavia, nel Psi permanevano divisioni interne rispetto ad un accordo con la Dc e il Congresso ratificò la posizione di Nenni con una maggioranza ristretta. <a href="#curatornote-ref-12">↑</a></li><li about="https://w3id.org/moro/enoam/data/131166/v1/curatornote-13" id="curatornote-13" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Pur essendo prevista dalla Costituzione, l’attuazione delle regioni a statuto ordinario sarebbe avvenuta molto più tardi, con l’approvazione della Legge 16 maggio 1970, n. 281. <a href="#curatornote-ref-13">↑</a></li><li about="https://w3id.org/moro/enoam/data/131166/v1/curatornote-14" id="curatornote-14" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> L’Italia aveva aderito alla Nato fin dalla sua istituzione nel 1949. <a href="#curatornote-ref-14">↑</a></li><li about="https://w3id.org/moro/enoam/data/131166/v1/curatornote-15" id="curatornote-15" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Il 5 agosto 1963 Gran Bretagna, Usa e Urss firmarono a Mosca un trattato per il bando degli esperimenti nucleari nell’atmosfera. <a href="#curatornote-ref-15">↑</a></li><li about="https://w3id.org/moro/enoam/data/131166/v1/curatornote-16" id="curatornote-16" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Fino al 1979, i membri del Parlamento europeo furono designati dai parlamenti nazionali di ciascun Stato membro; dal 1979 i parlamentari europei sono invece eletti con il suffragio universale diretto. <a href="#curatornote-ref-16">↑</a></li><li about="https://w3id.org/moro/enoam/data/131166/v1/curatornote-17" id="curatornote-17" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> La Dc organizzò tre convegni nazionali di studio a San Pellegrino Terme tra il settembre 1961 e il settembre 1963. Gli interventi di Moro ai tre convegni sono riportati nel presente volume. <a href="#curatornote-ref-17">↑</a></li><li about="https://w3id.org/moro/enoam/data/131166/v1/curatornote-18" id="curatornote-18" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Il provvedimento di nazionalizzazione dell’energia elettrica era stato approvato con la Legge 6 dicembre 1962, n. 1643. <a href="#curatornote-ref-18">↑</a></li><li about="https://w3id.org/moro/enoam/data/131166/v1/curatornote-19" id="curatornote-19" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Dopo anni di crescita a ritmi sostenuti, la «congiuntura» economica negativa del 1963-64 avrebbe portato a posticipare la programmazione, ritardando l’azione riformatrice dei governi di centro-sinistra guidati da Moro. <a href="#curatornote-ref-19">↑</a></li><li about="https://w3id.org/moro/enoam/data/131166/v1/curatornote-20" id="curatornote-20" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Pubblica sicurezza. <a href="#curatornote-ref-20">↑</a></li><li about="https://w3id.org/moro/enoam/data/131166/v1/curatornote-21" id="curatornote-21" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> La scuola media unificata era stata istituita con la Legge 31 dicembre 1962, n. 1859. Con essa fu normato l’obbligo di istruzione fino a 14 anni, già previsto dalla riforma Gentile del 1923. <a href="#curatornote-ref-21">↑</a></li><li about="https://w3id.org/moro/enoam/data/131166/v1/curatornote-22" id="curatornote-22" property="dcterms:creator" resource="https://w3id.org/moro/enoam/data/valentina-casini" typeof="fabio:Comment"> Si tratta della Commissione d’indagine sulla scuola italiana istituita nel luglio 1962 dal Governo Fanfani IV e presieduta da Giuseppe Ermini (1900-1981). <a href="#curatornote-ref-22">↑</a></li></ol></body></html>